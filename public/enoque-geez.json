{
  "key": "enoque-geez",
  "name": "Enoque Ge'ez",
  "content": [
    {
      "testament": "old",
      "key": "en",
      "chapter": 96,
      "content": [
        [
          {
            "verse": "1",
            "text": "ቃለ ፡ በረከት ፡ ዘሄኖክ ፡ ዘከመ ፡ ባረከ ፡ ኅሩያነ ፡ ወጻድቃነ ፡ እለ ፡ ሀለዉ ፡ ይኩኑ ፡ በዕለተ ፡ ምንዳቤ ፡ ለአሰስሎ ፡ ኵሉ ፡ እኩያን ፡ ወረሲዓን ።"
          },
          {
            "verse": "2",
            "text": "ወአውሥአ ፡ ወይቤ ፡ ሄኖክ ፡ ብእሲ ፡ ጻድቅ ፡ ዘእምኀበ ፡ እግዚአብሔር ፡ እንዘ ፡ አዕይንቲሁ ፡ ክሡታት ፡ ወይሬኢ ፡ ራእየ ፡ ቅዱሰ ፡ ዘበሰማያት ፡ ዘአርአዩኒ ፡ መላእክት ፡ ወሰማዕኩ ፡ እምኀቤሆሙ ፡ ኵሎ ፡ ወአእመርኩ ፡ አነ ፡ ዘእሬኢ ፡ ወአኮ ፡ ለዝ ፡ ትውልድ ፡ አላ ፡ ለዘይመጽእ ፡ ትውልድ ፡ ርኁቃን ።"
          },
          {
            "verse": "3",
            "text": "በእንተ ፡ ኅሩያን ፡ እቤ ፡ ወአውሣእኩ ፡ በእንቲአሆሙ ፡ ምስለ ፡ ዘይወፅእ ፡ ቅዱስ ፡ ወዐቢይ ፡ እማኅደሩ ፡ ወአምላከ ፡ ዓለም ።"
          },
          {
            "verse": "4",
            "text": "ወእምህየ ፡ ይከይድ ፡ ዲበ ፡ ሲና ፡ ደብር ፡ ወያስተርኢ ፡ በትዕይንቱ ፡ ወያስተርኢ ፡ በጽንዐ ፡ ኀይሉ ፡ እምሰማይ ።"
          },
          {
            "verse": "5",
            "text": "ወይፈርህ ፡ ኵሉ ፡ ወያድለቀልቁ ፡ ትጉሃን ፡ ወይነሥኦሙ ፡ ፍርሀት ፡ ወረዓድ ፡ ዐቢይ ፡ እስከ ፡ አጽናፈ ፡ ምድር ።"
          },
          {
            "verse": "6",
            "text": "ወይደነግፁ ፡ አድባር ፡ ነዋኃን ፡ ወይቴሐቱ ፡ አውግር ፡ ነዋኃት ፡ ወይትመሰዉ ፡ ከመ ፡ መዓረ ፡ ግራ ፡ እምላህብ ።"
          },
          {
            "verse": "7",
            "text": "ወትሠጠም ፡ ምድር ፡ ወኵሉ ፡ ዘውስተ ፡ ምድር ፡ ይትሐጐል ፡ ወይከውን ፡ ፍትሕ ፡ ላዕለ ፡ ኵሉ ፡ ወላዕለ ፡ ጻድቃን ፡ ኵሎሙ ።"
          },
          {
            "verse": "8",
            "text": "ለጻድቃንሰ ፡ ሰላመ ፡ ይገብር ፡ ሎሙ ፡ ወየዐቅቦሙ ፡ ለኅሩያን ፡ ወይከውን ፡ ሣህል ፡ ላዕሌሆሙ ፡ ወይከውኑ ፡ ኵሎሙ ፡ ዘአምላክ ፡ ወይሤርሑ ፡ ወይትባረኩ ፡ ወይሀርህ ፡ ሎሙ ፡ ብርሃነ ፡ አምላክ ።"
          },
          {
            "verse": "9",
            "text": "ወናሁ ፡ መጽአ ፡ በትእልፈት ፡ ቅዱሳን ፡ ከመ ፡ ይግበር ፡ ፍትሐ ፡ ላዕሌሆሙ ፡ ወያሐጕሎሙ ፡ ለረሲዓን ፡ ወይትዋቀስ ፡ ኵሎ ፡ ዘሥጋ ፡ በእንተ ፡ ኵሉ ፡ ዘገብሩ ፡ ወረሰዩ ፡ ላዕሌሁ ፡ ኃጥአን ፡ ወረሲዓን ።"
          }
        ],
        [
          {
            "verse": "1",
            "text": "ጠየቁ ፡ ኵሎ ፡ ዘውስተ ፡ ሰማይ ፡ ግብረ ፡ እፎ ፡ ኢይመይጡ ፡ ፍናዊሆሙ ፡ ብርሃናት ፡ ዘውስተ ፡ ሰማይ ፡ ከመ ፡ ኵሉ ፡ ይሠርቅ ፡ ወየዐርብ ፡ ሥሩዕ ፡ ኵሉ ፡ በበዘመኑ ፡ ወኢይትዐደዉ ፡ እምትእዛዞሙ ።"
          },
          {
            "verse": "2",
            "text": "ርእይዋ ፡ ለምድር ፡ ወለብዉ ፡ በእንተ ፡ ምግባር ፡ ዘይትገበር ፡ ላዕሌሃ ፡ እምቀዳሚ ፡ እስከ ፡ ተፍጻሜቱ ፡ ከመ ፡ እይትመየጥ ፡ ኵሉ ፡ ግብሩ ፡ ለአምላክ ፡ እንዘ ፡ ያስተርኢ ።"
          },
          {
            "verse": "3",
            "text": "ርእይዎ ፡ ለሐጋይ ፡ ወለክረምት ፡ ከመ ፡ ኵላ ፡ ምድር ፡ መልአት ፡ ማየ ፡ ወደመና ፡ ወጠል ፡ ወዝናም ፡ የዐርፍ ፡ ላዕሌሃ ።"
          }
        ],
        [
          {
            "verse": "1",
            "text": "ጠየቁ ፡ ወርኢኩ ፡ ከመ ፡ ኵሉ ፡ ዐፀው ፡ እፎ ፡ ያስተርእዩ ፡ ከመ ፡ ይቡስ ፡ ወኵሉ ፡ አቍጽሊሆሙ ፡ ንጉፋት ፡ ዘእንበለ ፡ ፲ወ፬ዐፀው ፡ ዘኢይትነገፍኡ ፡ እለ ፡ ይጸንሑ ፡ እምብሉይ ፡ እስከ ፡ ይመጽእ ፡ ሐዲስ ፡ እም፪ወእም፫ክረምት ።"
          }
        ],
        [
          {
            "verse": "1",
            "text": "ወዳግመ ፡ ጠየቁ ፡ መዋዕለ ፡ ሐጋይ ፡ ከመ ፡ ኮነ ፡ ፀሐይ ፡ ላእሌሃ ፡ በቅድሜሃ ፡ ወአንትሙሰ ፡ ተኀሥሡ ፡ ምጽላለ ፡ ወጽላሎተ ፡ በእንተ ፡ ዋዕየ ፡ ፀሐይ ፡ ወምድርኒ ፡ ትውዒ ፡ እሙቀተ ፡ ሐሩር ፡ ወአንትሙሰ ፡ ኢትክሉ ፡ ከይዶታ ፡ ለምድር ፡ ወኢኰኵሐ ፡ በእንተ ፡ ዋእያ ።"
          }
        ],
        [
          {
            "verse": "1",
            "text": "ጠየቁ ፡ እፎ ፡ ዕፀው ፡ በሐመልማለ ፡ አቍጽል ፡ ይትክደኑ ፡ ወይፈርዩ ፡ ወለብዉ ፡ በእንተ ፡ ኵሉ ፡ ወአእምሩ ፡ በከመ ፡ ገብረ ፡ ለክሙ ፡ እሎንተ ፡ ኵሎሙ ፡ ዘሕያው ፡ ለዓለም ።"
          },
          {
            "verse": "2",
            "text": "ወምግባሩ ፡ ቅድሜሁ ፡ ለለዓመት ፡ ዘይከውን ፡ ወኵሉ ፡ ምግባሩ ፡ ይትቀነዩ ፡ ሎቱ ፡ ወኢይትመየጡ ፡ አላ ፡ በከመ ፡ ሠርዐ ፡ አምላክ ፡ ከመዝ ፡ ይትገበር ፡ ኵሉ ።"
          },
          {
            "verse": "3",
            "text": "ወርእዩ ፡ እፎ ፡ አብህርት ፡ ወአፍላግ ፡ ኅቡረ ፡ ይፌጽሙ ፡ ግብሮሙ ።"
          },
          {
            "verse": "4",
            "text": "ወአንትሙሰ ፡ ኢተዐገሥክሙ ፡ ወኢገበርክሙ ፡ ትእዛዘ ፡ እግዚእ ፡ እላ ፡ ተዐደውክሙ ፡ ወሐመይክሙ ፡ ዓቢያተ ፡ ወድሩካተ ፡ ቃላተ ፡ በአፍ ፡ ርኩስት ፡ ዘዚአክሙ ፡ ላዐለ ፡ ዕበየ ፡ ዚአሁ ፤ ይቡሳነ ፡ ልብ ፡ ኢትከውነክሙ ፡ ሰላም ።"
          },
          {
            "verse": "5",
            "text": "ወበእንተዝ ፡ አንትሙ ፡ መዋዕሊክሙ ፡ ትረግሙ ፡ ወዓመታተ ፡ ሕይወትክሙ ፡ ተሐጕሉ ፡ ወይበዝኅ ፡ መርገም ፡ ዘለዓለም ፡ ወኢይከውነክሙ ፡ ሣህል ።"
          },
          {
            "verse": "6",
            "text": "በውእቱ ፡ መዋዕል ፡ ትሁቡ ፡ ሰላመ ፡ ዚአክሙ ፡ በርግመት ፡ ዘለዓለም ፡ ለኵሉ ፡ ጻድቃን ፡ ወኪያክሙ ፡ ይረግሙ ፡ ኃጥኣን ፡ ዘልፈ ፡ ወለክሙ ፡ ኅቡረ ፡ ምስለ ፡ ኃጥኣን ።"
          },
          {
            "verse": "7",
            "text": "ወለኅሩያንሰ ፡ ይከውን ፡ ብርሃን ፡ ወፍሥሓ ፡ ወሰላም ፡ ወእሙንቱ ፡ ይወርስዋ ፡ ለምድር ፡ ወለክሙሰ ፡ ረሲዓን ፡ ይከውነክሙ ፡ ርግመት ።"
          },
          {
            "verse": "8",
            "text": "ወአመሂ ፡ ይትወሀቦሙ ፡ ለኅሩያን ፡ ጥበብ ፡ ወኵሎሙ ፡ እሎንቱ ፡ የሐይዉ ፡ ወኢይደግሙ ፡ አበሳ ፡ ኢበረሲዕ ፡ ወኢበትዕቢት ፡ አላ ፡ ይገንዩ ፡ ዘቦሙ ፡ ጥበብ ፡ ኢይደግሙ ፡ አብሶ ።"
          },
          {
            "verse": "9",
            "text": "ወኢይትኴነኑ ፡ ኵሎ ፡ መዋእለ ፡ ሕይወቶሙ ፡ ወኢይመውቱ ፡ በመቅሠፍት ፡ ወኢበመዓት ፡ አላ ፡ ኍልቈ ፡ መዋዕለ ፡ ሕይወቶሙ ፡ ይፌጽሙ ፡ ወይልህቅ ፡ ሕይወቶሙ ፡ በሰላም ፡ ወዓመታተ ፡ ፍሥሓሆሙ ፡ ይበዝኅ ፡ በሐሤት ፡ ወበሰላም ፡ ዘለዓለም ፡ ውስተ ፡ ኵሉ ፡ መዋእለ ፡ ሕይወቶሙ ።"
          }
        ],
        [
          {
            "verse": "1",
            "text": "ወኮነ ፡ እምዘ ፡ በዝኁ ፡ ውሉደ ፡ ሰብእ ፡ በእማንቱ ፡ መዋእል ፡ ተወልደ ፡ ሎሙ ፡ አዋልድ ፡ ሠናያት ፡ ወላህያት ።"
          },
          {
            "verse": "2",
            "text": "ወርእዩ ፡ ኪያሆን ፡ መላእክት ፡ ውሉደ ፡ ሰማያት ፡ ወፈተውዎን ፡ ወይቤሉ ፡ በበይናቲሆሙ ፡ ንዑ ፡ ንኅረይ ፡ ለነ ፡ አንስተ ፡ እምውሉደ ፡ ሰብእ ፡ ወንለድ ፡ ለነ ፡ ውሉደ ።"
          },
          {
            "verse": "3",
            "text": "ወይቤሎሙ ፡ ስምያዛ ፡ ዘውእቱ ፡ መልአኮሙ ፡ እፈርህ ፡ ዮጊ ፡ ኢትፈቅዱ ፡ ይትገበር ፡ ዝንቱ ፡ ግብር ፡ ወእከውን ፡ አነ ፡ ባሕቲትየ ፡ ፈዳዪሃ ፡ ለዛቲ ፡ ኅጢአት ፡ ዐባይ ።"
          },
          {
            "verse": "4",
            "text": "ወአውሥኡ ፡ ሎቱ ፡ ኵሎሙ ፡ ወይቤሉ ፡ መሐላ ፡ ንምሐል ፡ ኵልነ ፡ ወንትዋገዝ ፡ በበይናቲነ ፡ ከመ ፡ ኢንሚጣ ፡ ለዛቲ ፡ ምክር ፡ ወንግበራ ፡ ለዛቲ ፡ ምክር ፡ ግብረ ።"
          },
          {
            "verse": "5",
            "text": "አሜሃ ፡ መሐሉ ፡ ኵሎሙ ፡ ኅቡረ ፡ ወአውገዙ ፡ ኵሎሙ ፡ በበይናቲሆሙ ፡ ቦቱ ፡ ወኮኑ ፡ ኵሎሙ ፡ ፪፻ ።"
          },
          {
            "verse": "6",
            "text": "ወወረዱ ፡ ውስተ ፡ አርዲስ ፡ ዝውእቱ ፡ ድማሑ ፡ ለደብረ ፡ አርሞን ፡ ወጸውዕዎ ፡ ለደብረ ፡ አርሞን ፡ እስመ ፡ መሐሉ ፡ ቦቱ ፡ ወአውገዙ ፡ በበይናቲሆሙ ።"
          },
          {
            "verse": "7",
            "text": "ወዝንቱ ፡ አስማቲሆሙ ፡ ለመላእክቲሆሙ ፡ ስምያዛ ፡ ዘውእቱ ፡ መልአኮሙ ፡ ኡራኪበራሜኤል ፡ አኪበኤል ፡ ጣሚኤል ፡ ራሙኤል ፡ ዳንኤል ፡ ኤዜቄኤል ፡ ሰራቁያል ፡ አሳኤል ፡ አርምርስ ፡ በጥረአል ፡ አናንኢ ፡ ዘቄቤ ፡ ሰምሳዌኤል ፡ ሰርተኤል ፡ ጡርኤል ፡ ዮምያኤል ፡ አራዝያል ።"
          },
          {
            "verse": "8",
            "text": "እሉ ፡ እሙንቱ ፡ ሀበይቶሙ ፡ ለ፪፻መላእክት ፡ ወባዕዳን ፡ ኵሉ ፡ ምስሌሆሙ ።"
          }
        ],
        [
          {
            "verse": "1",
            "text": "ወነሥኡ ፡ ሎሙ ፡ አንስትያ ፡ ወኀረየ ፡ ኵሉ ፡ ለለርእሱ ፡ አሐተ ፡ አሐተ ፡ ወወጠኑ ፡ ይባኡ ፡ ኀቤሆን ፡ ወተደመሩ ፡ ምስሌሆን ፡ ወመሐርዎን ፡ ሥራያተ ፡ ወስብዓታተ ፡ ወመቲረ ፡ ሥርው ፡ ወዕፀው ፡ አመርዎን ።"
          },
          {
            "verse": "2",
            "text": "ወእማንቱሰ ፡ ፀንሳ ፡ ወወለዳ ፡ ረዓይተ ፡ ዐበይተ ፡ ወቆሞሙ ፡ በበ ፡ ፴፻ ፡ በእመት ።"
          },
          {
            "verse": "3",
            "text": "እሉ ፡ በልዑ ፡ ኵሎ ፡ ፃማ ፡ ሰብእ ፡ እስከ ፡ ስእንዎሙ ፡ ሴስዮተ ፡ ሰብእ ።"
          },
          {
            "verse": "4",
            "text": "ወተመይጡ ፡ ረዓይት ፡ ላዕሌሆሙ ፡ ይብልዕዎሙ ፡ ለሰብእ ።"
          },
          {
            "verse": "5",
            "text": "ወወጠኑ ፡ የአብሱ ፡ በአዕዋፍ ፡ ወዲበ ፡ አራዊት ፡ ወበዘይትሐወስ ፡ ወበዓሣት ፡ ወሥጋሆሙ ፡ በበይናቲሆሙ ፡ ይትባልዑ ፡ ወደመ ፡ ይስትዩ ፡ እምኔሃ ።"
          },
          {
            "verse": "6",
            "text": "አሜሃ ፡ ምድር ፡ ሰከየቶሙ ፡ ለዐማፅያን ።"
          }
        ],
        [
          {
            "verse": "1",
            "text": "ወአዛዝኤል ፡ መሐሮሙ ፡ ለሰብእ ፡ ገቢረ ፡ አስይፍት ፡ ወመጥባሕት ፡ ወወልታ ፡ ወድርዓ ፡ እንግድዓ ፡ ወአርአዮሙ ፡ ዘእምድኅሬሆሙ ፡ ወምግባረሆሙ ፡ አውቃፋተ ፡ ወሠርጐ ፡ ወተኵሕሎተ ፡ ወአሠንዮ ፡ ቀራንብት ፡ ወእብነ ፡ እምኵሉ ፡ እብን ፡ ክቡረ ፡ ወኅሩየ ፡ ወኵሎ ፡ ጥምዓታተ ፡ ኅብር ፡ ወተውላጠ ፡ ዓለም ።"
          },
          {
            "verse": "2",
            "text": "ወኮነ ፡ ርስዐት ፡ ዓቢይ ፡ ወብዙኅ ፡ ዘምዎ ፤ ወስሕቱ ፡ ወማሰና ፡ ኵሉ ፡ ፍናዊሆሙ ። አሜዛራክ ፡ መሀረ ፡ ኵሎ ፡ መሳብዕያነ ፡ ወመታርያነ ፡ ሥርዋት ፤ አርማሮስ ፡ ፈትሐ ፡ ስብዓታተ ፤ ወበረቅዓል ፡ ረዓይያነ ፡ ከዋክብት ፤ ወኮከብኤል ፡ ትእምርታተ ፤ ወጥምኤል ፡ መሀረ ፡ ራእየ ፡ ኮከብ ፤ ወአስራድኤል ፡ መሀረ ፡ ሩፀተ ፡ ወርኅ ። ወበኅጕለተ ፡ ሰብእ ፡ ጸርሑ ፡ ወበጽሐ ፡ ቃሎሙ ፡ ሰማየ ።"
          }
        ],
        [
          {
            "verse": "1",
            "text": "ወአሜሃ ፡ ሐወጹ ፡ ሚካኤል ፡ ወገብርኤል ፡ ወሱርያን ፡ ወኡርያን ፡ እምሰማይ ፡ ወርእዩ ፡ ብዙኃ ፡ ደመ ፡ ዘይትከዐው ፡ በዲበ ፡ ምድር ፡ ወኵሎ ፡ ዓመፃ ፡ ዘይትገበር ፡ በዲበ ፡ ምድር ።"
          },
          {
            "verse": "2",
            "text": "ወይቤሉ ፡ በበይናቲሆሙ ፡ ቃለ ፡ ጽራኃቲሆሙ ፡ ዕራቃ ፡ ጸርኀት ፡ ምድር ፡ እስከ ፡ አንቀጸ ፡ ሰማይ ።"
          },
          {
            "verse": "3",
            "text": "ወይእዜኒ ፡ ለክሙ ፡ ኦቅዱሳነ ፡ ሰማይ ፡ ይሰክዩ ፡ ነፍሳተ ፡ ሰብእ ፡ እንዘ ፡ ይብሉ ፡ አብኡ ፡ ለነ ፡ ፍትሐ ፡ ኀበ ፡ ልዑል ።"
          },
          {
            "verse": "4",
            "text": "ወይቤሉ ፡ ለእግዚኦሙ ፡ ለንጉሥ ፡ እስመ ፡ እግዚኦሙ ፡ ለአጋእዝት ፡ ወአምላኮሙ ፡ ለአማልክት ፡ ወንጉሦሙ ፡ ለነገሥት ፡ ወመንበረ ፡ ስብሐቲከ ፡ ውስተ ፡ ኵሎ ፡ ትውልደ ፡ ዓለም ፡ ወስምከ ፡ ቅዱስ ፡ ወስቡሕ ፡ ውስተ ፡ ኵሉ ፡ ትውልደ ፡ ዓለም ፡ ወቡሩክ ፡ ወስቡሕ ፡ አንተ ።"
          },
          {
            "verse": "5",
            "text": "ገበርከ ፡ ኵሎ ፡ ወሥልጣነ ፡ ኵሉ ፡ ምስሌከ ፡ ወኵሉ ፡ ክሡት ፡ ቅድሜከ ፡ ወግሁድ ፤ ወአንተ ፡ ትሬኢ ፡ ኵሎ ፡ ወአልቦ ፡ ዘይትከሀል ፡ ይትኀባእ ፡ እምኔከ ።"
          },
          {
            "verse": "6",
            "text": "ርኢኬ ፡ ዘገብረ ፡ አዛዝኤል ፡ ዘከመ ፡ መሀረ ፡ ኵሎ ፡ ዓመፃ ፡ በዲበ ፡ ምድር ፡ ወአግሀደ ፡ ኅቡኣተ ፡ ዓለም ፡ እለ ፡ ይትገበራ ፡ በሰማያት ።"
          },
          {
            "verse": "7",
            "text": "ወአመረ ፡ ስብዐታተ ፡ ስምያዛ ፡ ዘአንተ ፡ ወሀብኮ ፡ ሥልጣነ ፡ ይኰንን ፡ እለ ፡ ምስሌሁ ፡ ኅቡረ ።"
          },
          {
            "verse": "8",
            "text": "ወሖሩ ፡ ኀበ ፡ አዋልደ ፡ ሰብእ ፡ ኅቡረ ፡ ወሰከቡ ፡ ምስሌሆን ፡ ምስለ ፡ እልኩ ፡ አንስት ፡ ወረኵሱ ፡ ወአግሀዱ ፡ ሎን ፡ እሎንተ ፡ ኃጣውአ ።"
          },
          {
            "verse": "9",
            "text": "ወአንስትሰ ፡ ወለዳ ፡ ረዓይተ ፡ ወበዝ ፡ መልአት ፡ ኵላ ፡ ምድር ፡ ደመ ፡ ወዐመፃ ።"
          },
          {
            "verse": "10",
            "text": "ወይእዜኒ ፡ ናሁ ፡ ይጸርሑ ፡ ነፍሳት ፡ እለ ፡ ሞቱ ፡ ወይሰክዩ ፡ እስከ ፡ አንቀጸ ፡ ሰማይ ፡ ወዐርገ ፡ ገዓሮሙ ፡ ወኢይክሉ ፡ ወፂአ ፡ እምቅድመ ፡ ገጸ ፡ ዐመፃ ፡ ዘይትገበር ፡ በዲበ ፡ ምድር ።"
          },
          {
            "verse": "11",
            "text": "ወአንተ ፡ ተአምር ፡ ኵሎ ፡ ዘእንበለ ፡ ይኩን ፤ ወአንተ ፡ ተአምር ፡ ዘንተ ፡ ወዘዚአሆሙ ፡ ወአልቦ ፡ ዘትነግረነ ፡ ወምንት ፡ መፍትው ፡ ንረስዮሙ ፡ በእንተ ፡ ዝንቱ ።"
          }
        ],
        [
          {
            "verse": "1",
            "text": "ወአሜሃ ፡ ልዑል ፡ ዐቢይ ፡ ወቅዱስ ፡ ተናገረ ፡ ወፈነዎ ፡ ለአርስየላልዩር ፡ ኀበ ፡ ወልደ ፡ ላሜክ ፡ ወይቤሎ ።"
          },
          {
            "verse": "2",
            "text": "በሎ ፡ በስመ ፡ ዚአየ ፡ ኅባእ ፡ ርእሰከ ፡ ወአግህድ ፡ ሎቱ ፡ ፍጻሜ ፡ ዘይመጽእ ፡ እስመ ፡ ትትሐጐል ፡ ምድር ፡ ኵላ ፡ ወማየ ፡ አይኅ ፡ ይመጽእ ፡ ሀሎ ፡ ዲበ ፡ ኵላ ፡ ምድር ፡ ወይትኀጐል ፡ ዘሀሎ ፡ ውስቴታ ።"
          },
          {
            "verse": "3",
            "text": "ወይእዜኒ ፡ መሀሮ ፡ ከመ ፡ ይንፍጽ ፡ ወይንበር ፡ ዘርኡ ፡ ለኵሉ ፡ ምድር ።"
          },
          {
            "verse": "4",
            "text": "ወይቤሎ ፡ ካዕበ ፡ እግዚእ ፡ ለሩፋኤል ፡ እስሮ ፡ ለአዛዝኤል ፡ በእዴሁ ፡ ወእገሪሁ ፡ ወደዮ ፡ ውስተ ፡ ጽልመት ፡ ወአብቅዋ ፡ ለገዳም ፡ እንተ ፡ ሀለወት ፡ በዱዳኤል ፡ ወደዮ ፡ ህየ ።"
          },
          {
            "verse": "5",
            "text": "ወደይ ፡ ላዕሌሁ ፡ አዕባነ ፡ ጠዋያተ ፡ ወበሊኃተ ፡ ወክድኖ ፡ ጽልመተ ፡ ወህየ ፡ ይኅድር ፡ ለዓለም ፡ ወክድኖ ፡ ለገጹ ፡ ከመ ፡ እይርአይ ፡ ብርሃነ ።"
          },
          {
            "verse": "6",
            "text": "ወበዕለት ፡ ዐባይ ፡ እንተ ፡ ኵነኔ ፡ ከመ ፡ ይትፈነው ፡ ውስተ ፡ ዋዕይ ።"
          },
          {
            "verse": "7",
            "text": "ወአሕይዋ ፡ ለምድር ፡ እንተ ፡ አማሰኑ ፡ መላእክት ፡ ወሕይወታ ፡ ለምድር ፡ አይድዕ ፡ ከመ ፡ አሐይዋ ፡ ለምድር ፡ ወኢይትኃጐሉ ፡ ኵሎሙ ፡ ውሉደ ፡ ሰብእ ፡ በምሥጢረ ፡ ኵሉ ፡ ዘቀተሉ ፡ ትጉሃን ፡ ወመሀሩ ፡ ለውሉዶሙ ።"
          },
          {
            "verse": "8",
            "text": "ወማሰነት ፡ ኵላ ፡ ምድር ፡ በትምህርተ ፡ ግብሩ ፡ ለአዛዝኤል ፡ ወላዕሌሁ ፡ ጸሐፍ ፡ ኵሎ ፡ ኀጢአተ ።"
          },
          {
            "verse": "9",
            "text": "ወለገብርኤል ፡ ይቤሎ ፡ እግዚአብሔር ፡ ሑር ፡ ዲቤሆሙ ፡ ለመንዝራን ፡ ወለምኑናን ፡ ወዲበ ፡ ውሉደ ፡ ዘማ ፡ ወአኅጕሎሙ ፡ ለውሉደ ፡ ዘማ ፡ ወለውሉደ ፡ ትጉሃን ፡ እምሰብእ ፡ ወአውፅኦሙ ፡ ወፈንዎሙ ፡ በበይናቲሆሙ ፡ እሙንቱ ፡ ወለሊሆሙ ፡ በቀትል ፡ ይትኀጐሉ ፡ እስመ ፡ ኑኃ ፡ መዋዕል ፡ አልቦሙ ።"
          },
          {
            "verse": "10",
            "text": "ወኵሎሙ ፡ ይስእሉከ ፡ ወኢይከውን ፡ ለአበዊሆሙ ፡ በእንቲአሆሙ ፡ እስመ ፡ ይሴፈዉ ፡ ሕይወተ ፡ ዘለዓለም ፡ ወከመ ፡ ይሕየዉ ፡ እምኔሆሙ ፡ ፭፻ክራማተ ።"
          },
          {
            "verse": "11",
            "text": "ወለሚካኤል ፡ ይቤሎ ፡ እግዚአብሔር ፡ አይድዕ ፡ ለስምያዛ ፡ ወለካልኣን ፡ እለ ፡ ምስሌሁ ፡ እለ ፡ ኀብሩ ፡ ምስለ ፡ አንስት ፡ ከመ ፡ ይማስኑ ፡ ምስሌሆን ፡ በኵሉ ፡ ርኵሰ ፡ ዚአሆን ።"
          },
          {
            "verse": "12",
            "text": "ሶበ ፡ ይትራገዙ ፡ ኵሉ ፡ ውሉዶሙ ፡ ወሶበ ፡ ይሬእዩ ፡ ሐጕሎሙ ፡ ለፍቁራኒሆሙ ፡ እስሮሙ ፡ ለ፸ትውልድ ፡ በመትሕተ ፡ አውግረ ፡ ምድር ፡ እስከ ፡ ዕለተ ፡ ኵነኔሆሙ ፡ ወተፍጻሜቶሙ ፡ እስከ ፡ ይትፌጸም ፡ ኵነኔ ፡ ዘለዓለመ ፡ ዓለም ።"
          },
          {
            "verse": "13",
            "text": "ወበውእቱ ፡ መዋዕል ፡ ይወስድዎሙ ፡ ውስተ ፡ መትሕተ ፡ እሳት ፡ በፃዕር ፡ ወበቤተ ፡ ሞቅሕ ፡ ይትዓፀዉ ፡ ለዓለመ ፡ ዓለም ።"
          },
          {
            "verse": "14",
            "text": "ወሶቤሃ ፡ ይውዒ ፡ ወይማስን ፡ እምይእዜ ፡ ምስሌሆሙ ፡ ኅቡረ ፡ ይትአሰሩ ፡ እስከ ፡ ተፍጻሜተ ፡ ትውልደ ፡ ትውልድ ።"
          },
          {
            "verse": "15",
            "text": "ወአኅጕሎሙ ፡ ለኵሎሙ ፡ ነፍሳተ ፡ ተውኔት ፡ ወለውሉዶሙ ፡ ለትጉሃን ፡ እስመ ፡ ገፍዕዎሙ ፡ ለሰብእ ።"
          },
          {
            "verse": "16",
            "text": "አኅጕል ፡ ኵሎ ፡ ግፍዐ ፡ እምገጸ ፡ ምድር ፡ ወኵሉ ፡ ምግባር ፡ እኩይ ፡ ይኅልቅ ፡ ወያስተርኢ ፡ ተክለ ፡ ጽድቅ ፡ ወርትዕ ፡ ወይከውን ፡ ለበረከት ፡ ግብር ፤ ጽድቅ ፡ ወርትዕ ፡ ለዓለም ፡ በፍሥሓ ፡ ይተክሉ ።"
          },
          {
            "verse": "17",
            "text": "ወይእዜኒ ፡ ኵሎሙ ፡ ጻድቃን ፡ ይገንዩ ፡ ወይከውኑ ፡ ሕያዋነ ፡ እስከ ፡ ይወልዱ ፡ ፲፻ ፡ ወኵሎ ፡ መዋዕለ ፡ ውርዙቶሙ ፡ ወሰንበተ ፡ ዚአሆሙ ፡ ይፌጽሙ ፡ በሰላም ።"
          },
          {
            "verse": "18",
            "text": "ወበእማንቱ ፡ መዋዕል ፡ ትትገበር ፡ ኵላ ፡ ምድር ፡ በጽድቅ ፡ ወኵለንታሃ ፡ ትተከል ፡ ዕፀወ ፡ ወትመልዕ ፡ በረከተ ።"
          },
          {
            "verse": "19",
            "text": "ወኵሎ ፡ ዕፀወ ፡ ኃሤት ፡ ይተክሉ ፡ ዲቤሃ ፡ ወይተክሉ ፡ ዲቤሃ ፡ እውያነ ፡ ወወይን ፡ ዘይተከል ፡ ዲቤሃ ፡ ይገብር ፡ ፍሬ ፡ ለጽጋብ ፤ ወኵሉ ፡ ዘርእ ፡ ዘይዘራእ ፡ ዲቤሃ ፡ አሐቲ ፡ መስፈርት ፡ ትገብር ፡ እልፈ ፡ ወአሐቲ ፡ መስፈርተ ፡ ኤልያስ ፡ ትገብር ፡ ፲ምክያዳተ ፡ ዘይት ።"
          },
          {
            "verse": "20",
            "text": "ወአንተ ፡ አንጽሓ ፡ ለምድር ፡ እምኵሉ ፡ ግፍዕ ፤ ወእምኵሉ ፡ ዐመፃ ፤ ወእምኵሉ ፡ ኀጢአት ፤ ወእምኵሉ ፡ ረሲዕ ፤ ወእምኵሉ ፡ ርኵስ ፡ ዘይትገበር ፡ በዲበ ፡ ምድር ፤ አኅልቆሙ ፡ እምዲበ ፡ ምድር ።"
          },
          {
            "verse": "21",
            "text": "ወይኩኑ ፡ ኵሉ ፡ ውሉደ ፡ ሰብእ ፡ ጻድቃነ ፡ ወይኩኑ ፡ ኵሉ ፡ አሕዛብ ፡ ያምልኩ ፡ ወይባርኩ ፡ ኪያየ ፡ ወኵሎሙ ፡ ሊተ ፡ ይሰግዱ ።"
          },
          {
            "verse": "22",
            "text": "ወትነጽሕ ፡ ምድር ፡ እምኵሉ ፡ ሙስና ፡ ወእምኵሉ ፡ ኃጢአት ፤ ወእምኵሉ ፡ መቅሠፍት ፤ ወእምኵሉ ፡ ፃዕር ፤ ወኢይደግም ፡ ከመ ፡ እፈኑ ፡ ዲቤሃ ፡ አይኃ ፡ ለትውልደ ፡ ትውልድ ፡ ወእስከ ፡ ለዓለም ።"
          }
        ],
        [
          {
            "verse": "1",
            "text": "ወበእማንቱ ፡ መዋዕል ፡ እፈትሕ ፡ መዛግብተ ፡ በረከት ፡ እለ ፡ በሰማይ ፡ ከመ ፡ አውርዶሙ ፡ ዲበ ፡ ምድር ፡ ዲበ ፡ ግብሮሙ ፡ ወዲበ ፡ ፃማሆሙ ፡ ለውሉደ ፡ ሰብእ ።"
          },
          {
            "verse": "2",
            "text": "ሰላም ፡ ወርትዐ ፡ ሱቱፋነ ፡ ይከውኑ ፡ በኵሉ ፡ መዋዕለ ፡ ዓለም ፡ ወበኵሉ ፡ ትውልደ ፡ ዓለም ።"
          }
        ],
        [
          {
            "verse": "1",
            "text": "ወእምቅድመ ፡ ኵሉ ፡ ነገር ፡ ተከብተ ፡ ሄኖክ ፡ ወአልቦ ፡ ዘየአምሮ ፡ እምውሉደ ፡ ሰብእ ፡ በኀበ ፡ ተከብተ ፡ ወኅበ ፡ ሀሎ ፡ ወምንተ ፡ ኮነ ።"
          },
          {
            "verse": "2",
            "text": "ወኵሉ ፡ ግብሩ ፡ ምስለ ፡ ቅዱሳን ፡ ወምስለ ፡ ትጉሃን ፡ በመዋዕለ ፡ ዚአሁ ።"
          },
          {
            "verse": "3",
            "text": "ወአነ ፡ ሄኖክ ፡ ኮንኩ ፡ እባርኮ ፡ ለእግዚእ ፡ ዐቢይ ፡ ወለንጉሠ ፡ ዓለም ፡ ወናሁ ፡ ትጉሃን ፡ ይጼውዑኒ ፡ ሊተ ፡ ለሄኖክ ፡ ጸሓፊ ፡ ወይቤሉኒ ።"
          },
          {
            "verse": "4",
            "text": "ሄኖክ ፡ ጸሓፌ ፡ ጽድቅ ፡ ሑር ፡ አይድዕ ፡ ለትጉሃነ ፡ ሰማይ ፡ እለ ፡ ኀደጉ ፡ ሰማየ ፡ ልዑለ ፡ ወምቅዋመ ፡ ቅዱሰ ፡ ዘለዓለም ፡ ወምስለ ፡ አንስት ፡ ማሰኑ ፡ ወገብሩ ፡ ዘከመ ፡ ይገብሩ ፡ ውሉደ ፡ ሰብእ ፡ ወነሥኡ ፡ ሎሙ ፡ አንስተ ፡ ወማሰኑ ፡ ዐቢየ ፡ ሙስና ፡ በዲበ ፡ ምድር ።"
          },
          {
            "verse": "5",
            "text": "ወኢይከውን ፡ ሎሙ ፡ በዲበ ፡ ምድር ፡ ሰላም ፡ ወኅድገተ ፡ ኀጢአት ፡ እስመ ፡ ኢይትፌሥሑ ፡ በውሉዶሙ ።"
          },
          {
            "verse": "6",
            "text": "ቀትለ ፡ ፍቁራኒሆሙ ፡ ይሬእዩ ፡ ወዲበ ፡ ሐጕለ ፡ ውሉዶሙ ፡ ይግዕሩ ፡ ወይስእሉ ፡ ለዓለም ፡ ወኢይከውን ፡ ሎሙ ፡ ምሕረት ፡ ወኢሰላም ።"
          }
        ],
        [
          {
            "verse": "1",
            "text": "ወሄኖክ ፡ ኀሊፎ ፡ ይቤሎ ፡ ለአዛዝኤል ፡ ኢይከውነከ ፡ ሰላም ፡ ዐቢይ ፡ ኵነኔ ፡ ወፅአ ፡ ላዕሌከ ፡ ይእሥርከ ።"
          },
          {
            "verse": "2",
            "text": "ወሣኅት ፡ ወስእለት ፡ ወምሕረት ፡ ኢይከውነከ ፡ በእንተ ፡ ዘመሀርከ ፡ ግፍዐ ፡ ወበእንተ ፡ ኵሉ ፡ ምግባረ ፡ ጽርፈት ፤ ወግፍዕ ፤ ወኀጢአት ፤ ዘአርአይከ ፡ ለውሉደ ፡ ሰብእ ።"
          },
          {
            "verse": "3",
            "text": "አሜሃ ፡ ሐዊርየ ፡ ነገርክዎሙ ፡ ለኵሎሙ ፡ ኅቡረ ፤ ወእሙንቱ ፡ ፈርሁ ፡ ኵሎሙ ፡ ፍርሃት ፡ ወረዓድ ፡ ነሥኦሙ ።"
          },
          {
            "verse": "4",
            "text": "ወተስእሉኒ ፡ ተዝካረ ፡ ስእለት ፡ ከመ ፡ እጽሐፍ ፡ ሎሙ ፡ ከመ ፡ ይኩኖሙ ፡ ኅድገተ ፡ ወከመ ፡ አነ ፡ አዕርግ ፡ ተዝካረ ፡ ስእለቶሙ ፡ ኀበ ፡ እግዚአብሔር ፡ ሰማየ ።"
          },
          {
            "verse": "5",
            "text": "እስመ ፡ ኢይክሉ ፡ እሙንቱ ፡ እምይእዜ ፡ ተናግሮ ፡ ወኢያነሥኡ ፡ አዕይንቲሆሙ ፡ ውስተ ፡ ሰማይ ፡ እምኃፍረተ ፡ አበሳሆሙ ፡ ዘተኰነኑ ።"
          },
          {
            "verse": "6",
            "text": "ወአሜሃ ፡ ጸሐፍኩ ፡ ተዝካረ ፡ ስእለቶሙ ፡ ወአስተብቍዖቶሙ ፡ በእንተ ፡ መንፈሶሙ ፡ ወለለ ፡ ፩ምግባሮሙ ፡ ወበእንተ ፡ ዘይስእሉ ፡ ከመ ፡ ይኩኖሙ ፡ ስርየተ ፡ ወኑኀተ ።"
          },
          {
            "verse": "7",
            "text": "ወሐዊርየ ፡ ነበርኩ ፡ ዲበ ፡ ማያተ ፡ ዳን ፡ በዳን ፡ እንተ ፡ ይእቲ ፡ እምየማነ ፡ ዓረበ ፡ አርሞን ፡ ወእነብብ ፡ ተዝካረ ፡ ስእለቶሙ ፡ እስከ ፡ ደቀስኩ ።"
          },
          {
            "verse": "8",
            "text": "ወናሁ ፡ ሕልም ፡ መጽአኒ ፡ ወራእያት ፡ ዲቤየ ፡ ወድቁ ፡ ወርኢኩ ፡ ራእየ ፡ መቅሠፍት ፡ እንግር ፡ ለውሉደ ፡ ሰማይ ፡ ወእዛለፎሙ ።"
          },
          {
            "verse": "9",
            "text": "ወነቂሕየ ፡ መጻእኩ ፡ ኀቤሆሙ ፡ ወኵሎሙ ፡ ጉቡዓነ ፡ ይነብሩ ፡ እንዘ ፡ ይላሕዉ ፡ በኡብልስያኤል ፡ ዘሀለወት ፡ ማእከለ ፡ ሊባኖስ ፡ ወሴኔሴር ፡ እንዘ ፡ ግልቡባን ፡ ገጾሙ ።"
          },
          {
            "verse": "10",
            "text": "ወተናገርኩ ፡ በቅድሜሆሙ ፡ ኵሎ ፡ ራእያተ ፡ ዘርኢኩ ፡ በንዋምየ ፡ ወወጠንኩ ፡ እትናገር ፡ ውእተ ፡ ቃላተ ፡ ጽድቅ ፡ ወእዝልፍ ፡ ለትጉሃነ ፡ ሰማይ ።"
          }
        ],
        [
          {
            "verse": "1",
            "text": "ዝመጽሐፍ ፡ ቃለ ፡ ጽድቅ ፡ ወዘለፋ ፡ ትጉሃን ፡ እለ ፡ እምዓለም ፡ በከመ ፡ አዘዘ ፡ ቅዱስ ፡ ወዐቢይ ፡ በይእቲ ፡ ራእይ ።"
          },
          {
            "verse": "2",
            "text": "አነ ፡ ርኢኩ ፡ በንዋምየ ፡ ዘአነ ፡ ይእዜ ፡ እነግር ፡ በልሳን ፡ ዘሥጋ ፡ ወበመንፈስየ ፡ ዘወሀበ ፡ ዐቢይ ፡ አፈ ፡ ለሰብእ ፡ ይትናገሩ ፡ ቦቱ ፡ ወይለብዉ ፡ በልብ ።"
          },
          {
            "verse": "3",
            "text": "ከመ ፡ ፈጠረ ፡ ወወሀበ ፡ ለሰብእ ፡ ይለብዉ ፡ ቃለ ፡ አእምሮ ፡ ወሊተኒ ፡ ፈጠረ ፡ ወወሀበኒ ፡ እዛለፎሙ ፡ ለትጉሃን ፡ ውሉደ ፡ ሰማይ ።"
          },
          {
            "verse": "4",
            "text": "አነ ፡ ስእለተክሙ ፡ ጸሐፍኩ ፡ ወበራእይየ ፡ ከመዝ ፡ ያስተርኢ ፡ እስመ ፡ ስእለትክሙ ፡ ኢትከውነክሙ ፡ ውስተ ፡ ኵሉ ፡ መዋዕለ ፡ ዓለም ፡ ወኵነኔ ፡ ፍጽምት ፡ ላዕሌክሙ ፡ ወኢይከውነክሙ ።"
          },
          {
            "verse": "5",
            "text": "ወእምይእዜ ፡ ኢተዓርጉ ፡ ውስተ ፡ ሰማይ ፡ እስከ ፡ ኵሉ ፡ ዓለም ፡ ወውስተ ፡ ምድር ፡ ተነግረ ፡ ይእሥርክሙ ፡ በኵሉ ፡ መዋዕለ ፡ ዓለም ።"
          },
          {
            "verse": "6",
            "text": "ወእምቅድመ ፡ ዝንቱ ፡ ርኢክሙ ፡ ኅጕለ ፡ ውሉድክሙ ፡ ፍቁራን ፤ ወአልብክሙ ፡ ጥራያኒሆሙ ፡ አላ ፡ ይወድቁ ፡ ቅድሜክሙ ፡ በሰይፍ ።"
          },
          {
            "verse": "7",
            "text": "ወስእለትክሙ ፡ በእንቲአሆሙ ፡ ኢይከውን ፡ ወበእንቲአክሙኒ ፡ ወአንትሙሂ ፡ እንዘ ፡ ትበክዩ ፡ ወታስተበቍዑ ፡ ወኢትትናገሩ ፡ ወኢምንተኒ ፡ ቃለ ፡ እምውስተ ፡ መጽሐፍ ፡ ዘጸሐፍኩ ።"
          },
          {
            "verse": "8",
            "text": "ወሊተ ፡ ከመዝ ፡ ራእይ ፡ አስተርአየኒ ፤ ናሁ ፡ ደመናት ፡ በራእይ ፡ ይጼውዑኒ ፤ ወጊሜ ፡ ይጼውዐኒ ፤ ወሩፀተ ፡ ከዋክብት ፡ ወመባርቅት ፡ ያጐጕዑኒ ፡ ወያጽዕቁኒ ፡ ወነፋሳት ፡ በራእይ ፡ ያሰርሩኒ ፡ ወያጔጕዑኒ ።"
          },
          {
            "verse": "9",
            "text": "ወነሥኡኒ ፡ ላዐለ ፡ ውስተ ፡ ሰማይ ፡ ወቦእኩ ፡ እስከ ፡ እቀርብ ፡ ኀበ ፡ ጥቅም ፡ ዘኅንጽት ፡ በእብነ ፡ በረድ ፡ ወልሳነ ፡ እሳት ፡ የዓውዳ ፡ ወወጠነ ፡ ያፍርሀኒ ።"
          },
          {
            "verse": "10",
            "text": "ወቦእኩ ፡ ውስተ ፡ ልሳነ ፡ እሳት ፡ ወቀረብኩ ፡ ኀበ ፡ ቤት ፡ ዓቢይ ፡ ዘሕኑጽ ፡ በአዕባነ ፡ በረድ ፤ ወአረፍተ ፡ ውእቱ ፡ ቤት ፡ ከመ ፡ ጸፍጸፈ ፡ ሰሌዳ ፡ በአዕባን ፡ ዘእምበረድ ፡ ወምድሩ ፡ በረድ ።"
          },
          {
            "verse": "11",
            "text": "ጠፈሩ ፡ ከመ ፡ ሩፀተ ፡ ከዋክብት ፡ ወመባርቅት ፤ ወማእከሎሙ ፡ ኪሩቤል ፡ ዘእሳት ፡ ወሰማዮሙ ፡ ማይ ።"
          },
          {
            "verse": "12",
            "text": "ወእሳት ፡ ዘይነድድ ፡ በዓውደ ፡ አረፍቱ ፡ ወኆኅቱ ፡ ይውዒ ፡ በእሳት ።"
          },
          {
            "verse": "13",
            "text": "ወቦእኩ ፡ ውስተ ፡ ውእቱ ፡ ቤት ፡ ወምውቅ ፡ ከመ ፡ እሳት ፡ ወቈሪር ፡ ከመ ፡ በረድ ፡ ወኢምንተኒ ፡ ፍግዓ ፡ ወሕይወት ፡ አልቦ ፡ ውስቴቱ ፤ ፍርሃት ፡ ከደነኒ ፡ ወረዓድ ፡ አኀዘኒ ።"
          },
          {
            "verse": "14",
            "text": "ወእንዘ ፡ እትሀወክ ፡ ወእርዕድ ፡ ወደቁ ፡ በገጽየ ፡ ወእሬኢ ፡ በራእይ ።"
          },
          {
            "verse": "15",
            "text": "ወናሁ ፡ ካልእ ፡ ቤት ፡ ዘየዐቢ ፡ እምዝኩ ፡ ወኵሉ ፡ ኆኅቱ ፡ ርኁት ፡ በቅድሜየ ፡ ወኅኑጽ ፡ በልሳነ ፡ እሳት ።"
          },
          {
            "verse": "16",
            "text": "ወበኵሉ ፡ ይራደፍድ ፡ በስብሐት ፡ ወበክብር ፡ ወዕበይ ፡ እስከ ፡ ኢይክል ፡ ዜንዎተክሙ ፡ በእንተ ፡ ስብሐቲሁ ፡ ወበእንተ ፡ ዐበዩ ።"
          },
          {
            "verse": "17",
            "text": "ወምድሩሰ ፡ እሳት ፡ ወመልዕልቴሁ ፡ መብረቅ ፡ ወምርዋፀ ፡ ከዋክብት ፡ ወጠፈሩኒ ፡ እሳት ፡ ዘይነድድ ።"
          },
          {
            "verse": "18",
            "text": "ወነጸርኩ ፡ ወርኢኩ ፡ ውስቴቱ ፡ መንበረ ፡ ልዑለ ፤ ወራእዩ ፡ ከመ ፡ አስሐትያ ፡ ወክበቡ ፡ ከመ ፡ ፀሐይ ፡ ዘያበርህ ፡ ወቃለ ፡ ኪሩቤል ።"
          },
          {
            "verse": "19",
            "text": "ወእመትሕተ ፡ መንበሩ ፡ ዐቢይ ፡ ይወፅእ ፡ አፍላገ ፡ እሳት ፡ ዘይነድድ ፤ ወኢይክሉ ፡ ርእዮቶ ።"
          },
          {
            "verse": "20",
            "text": "ወዐቢየ ፡ ስብሐት ፡ ይነብር ፡ ላዕሌሁ ፡ ወዐጽፉሰ ፡ ዘይበርህ ፡ እምፀሐይ ፡ ወይፀዐዱ ፡ እምኵሉ ፡ በረድ ።"
          },
          {
            "verse": "21",
            "text": "ወኢይክል ፡ ወኢመኑሂ ፡ እመላእክት ፡ በዊአ ፤ ወራእየ ፡ ገጹ ፡ ለክቡር ፡ ወስቡሕ ፡ ኢይክል ፡ ወኢመኑሂ ፡ ዘሥጋ ፡ ይርአይ ፡ ኪያሁ ።"
          },
          {
            "verse": "22",
            "text": "እሳተ ፡ እሳት ፡ ዘይነድድ ፡ በዓውዱ ፡ ወእሳት ፡ ዐቢይ ፡ ይቀውም ፡ ቅድሜሁ ፡ ወአልቦ ፡ ዘይቀርብ ፡ ኀቤሁ ፡ እምእለ ፡ ዓውዱ ፡ ትእልፊተ ፡ ትእልፊት ፡ ቅድሜሁ ፡ ወውእቱሰ ፡ ኢይፈቅድ ፡ ምክረ ፡ ቅድስተ ።"
          },
          {
            "verse": "23",
            "text": "ወቅዱሳን ፡ እለ ፡ ይቀርቡ ፡ ኀቤሁ ፡ ኢይርኅቁ ፡ ሌሊተ ፡ ወመዓልተ ፡ ወኢይትአተቱ ፡ እምኔሁ ።"
          },
          {
            "verse": "24",
            "text": "ወአነ ፡ ሀለውኩ ፡ እስከ ፡ ዝንቱ ፡ ዲበ ፡ ገጽየ ፡ ግልባቤ ፡ እንዘ ፡ እርዕዱ ፡ ወእግዚእ ፡ በአፉሁ ፡ ጸውዐኒ ፡ ወይቤለኒ ፡ ቅረብ ፡ ዝየ ፡ ሄኖክ ፡ ወለቃልየ ፡ ቅዱስ ።"
          },
          {
            "verse": "25",
            "text": "ወአንሥአኒ ፡ ወአቅረበኒ ፡ እስከ ፡ ኆኅት ፤ ወአንሰ ፡ ገጽየ ፡ ታሕተ ፡ እኔጽር ።"
          }
        ],
        [
          {
            "verse": "1",
            "text": "ወአውሥአኒ ፡ ወይቤለኒ ፡ በቃሉ ፡ ስማዕ ፡ ኢትፍራህ ፡ ሄኖክ ፡ ብእሲ ፡ ጻድቅ ፡ ወጸሓፌ ፡ ጽድቅ ፡ ቅረብ ፡ ዝየ ፡ ወስማዕ ፡ ቃልየ ።"
          },
          {
            "verse": "2",
            "text": "ወሑር ፡ በሎሙ ፡ ለትጉሃነ ፡ ሰማይ ፡ እለ ፡ ፈነዉከ ፡ ትስአል ፡ በእንቲአሆሙ ፡ አንትሙ ፡ መፍትው ፡ ትስአሉ ፡ በእንተ ፡ ሰብእ ፡ ወአኮ ፡ ሰብእ ፡ በእንቲአክሙ ።"
          },
          {
            "verse": "3",
            "text": "በእንተ ፡ ምንት ፡ ኅደግሙ ፡ ሰማየ ፡ ልዑለ ፡ ወቅዱሰ ፡ ዘለዓለም ፡ ወምስለ ፡ አንስት ፡ ሰከብክሙ ፡ ወምስለ ፡ አዋልደ ፡ ሰብእ ፡ ረኰስክሙ ፡ ወነሣእክሙ ፡ ለክሙ ፡ አንስተ ፡ ወከመ ፡ ውሉደ ፡ ምድር ፡ ገበርክሙ ፡ ወወለድክሙ ፡ ውሉደ ፡ ረዓይተ ።"
          },
          {
            "verse": "4",
            "text": "ወአንትሙሰ ፡ መንፈሳውያን ፡ ቅዱሳን ፡ ሕያዋነ ፡ ሕይወት ፡ ዘለዓለም ፡ በዲበ ፡ አንስት ፡ ረኰስክሙ ፡ ወበደመ ፡ ሥጋ ፡ አውለድክሙ ፡ ወበደመ ፡ ሰብእ ፡ ፈተውክሙ ፡ ወገበርክሙ ፡ ከመ ፡ እሙንቱ ፡ ይገብሩ ፡ ሥጋ ፡ ወደመ ፡ እለ ፡ እሙንቱ ፡ ይመውቱ ፡ ወይትኃጐሉ ።"
          },
          {
            "verse": "5",
            "text": "ወበእንተዝ ፡ ወሀብክዎሙ ፡ አንስትያ ፡ ከመ ፡ ይዝርኡ ፡ ላዕሌሆን ፡ ወይትወለዱ ፡ ውሉዱ ፡ በላዕሌሆን ፡ ከመ ፡ ከማሁ ፡ ይትገበር ፡ ግብር ፡ በዲበ ፡ ምድር ።"
          },
          {
            "verse": "6",
            "text": "ወአንትሙሰ ፡ ቀዳሚ ፡ ኮንክሙ ፡ መንፈሳውያነ ፡ ሕያዋነ ፡ ሕይወት ፡ ዘለዓለም ፡ ዘኢይመውት ፡ ለኵሉ ፡ ትውልደ ፡ ዓለም ።"
          },
          {
            "verse": "7",
            "text": "ወበእንተ ፡ ዝንቱ ፡ ኢረሰይኩ ፡ ለክሙ ፡ አንስቲያ ፡ እስመ ፡ መንፈሳውያንሰ ፡ ውስተ ፡ ሰማይ ፡ ማኅደሪሆሙ ።"
          },
          {
            "verse": "8",
            "text": "ወይእዜኒ ፡ ረዓይት ፡ እለ ፡ ተወልዱ ፡ እምነፍስት ፡ ወሥጋ ፡ መናፍስተ ፡ እኩያነ ፡ ይሰመዩ ፡ በዲበ ፡ ምድር ፡ ወውስተ ፡ ምድር ፡ ይከውን ፡ ማኅደሪሆሙ ።"
          },
          {
            "verse": "9",
            "text": "ወነፍሳት ፡ እኩያን ፡ ወፅኡ ፡ እምሥጋሆሙ ፡ እስመ ፡ እመልዕልት ፡ ተፈጥሩ ፡ እምቅዱሳን ፡ ትጉሃን ፡ ኮኑ ፡ ቀዳሚቶሙ ፡ ወቀዳሚ ፡ መሰረት ፡ መንፈሰ ፡ እኩየ ፡ ይከውኑ ፡ በዲበ ፡ ምድር ፡ ወመንፈሰ ፡ እኩያን ፡ ይሰመዩ ።"
          },
          {
            "verse": "10",
            "text": "ወመናፍስተ ፡ ሰማይ ፡ ውስተ ፡ ሰማይ ፡ ይከውን ፡ ማኅደሪሆሙ ፤ ወመናፍስተ ፡ ምድር ፡ እለ ፡ ተወልዱ ፡ በዲበ ፡ ምድር ፡ ውስተ ፡ ምድር ፡ ማኅደሪሆሙ ።"
          },
          {
            "verse": "11",
            "text": "ወመንፈሰ ፡ ረዓይት ፡ ደመናተ ፡ እለ ፡ ይገፍዑ ፤ ይማስኑ ፤ ወይወድቁ ፤ ወይትበዐሱ ፤ ወያደቅቁ ፡ ዲበ ፡ ምድር ፤ ወኀዘነ ፡ ይገብሩ ፤ ወኢምንተኒ ፡ ዘይበልዑ ፡ እክለ ፤ ወኢይጸምዑ ፡ ወኢይትዓወቁ ። ወኢይትነሥኡ ፡ እሎንቱ ፡ ነፍሳት ፡ ዲበ ፡ ውሉደ ፡ ሰብእ ፡ ወዲበ ፡ አንስት ፡ እስመ ፡ ወፅኡ ፡ አመ ፡ መዋዕለ ፡ ቀትል ፡ ወሙስና ።"
          }
        ],
        [
          {
            "verse": "1",
            "text": "ወሞተ ፡ ረዓይትኒ ፡ እንተ ፡ ኀበ ፡ ወፅኡ ፡ መንፈሳት ፡ እምነፍስት ፡ ሥጋሆሙ ፡ ለይኩን ፡ ዘይማስን ፡ ዘእንበለ ፡ ኵነኔ ፤ ከማሁ ፡ ይማስኑ ፡ እስከ ፡ ዕለተ ፡ ኵነኔ ፡ ዐባይ ፡ እምዓለም ፡ ዐቢይ ፡ ይትፌጸም ፡ እምትጉሃን ፡ ወረሲዓን ።"
          },
          {
            "verse": "2",
            "text": "ወይእዜኒ ፡ ለትጉሃን ፡ እለ ፡ ፈነዉከ ፡ ትስአል ፡ በእንቲአሆሙ ፡ እለ ፡ ቀዲሙ ፡ በሰማይ ፡ ሀለዉ ።"
          },
          {
            "verse": "3",
            "text": "ወእእዜኒ ፡ አንትሙሰ ፡ በሰማይ ፡ ሀለውክሙ ፡ ወኅቡኣት ፡ ዓዲ ፡ እተከሥቱ ፡ ለክሙ ፡ ወምኑነ ፡ ምሥጢረ ፡ አእመርክሙ ፡ ወዘንተ ፡ ዜነውክሙ ፡ ለአንስት ፡ በጽንዐ ፡ ልብክሙ ፡ ወበዝንቱ ፡ ምሥጢር ፡ ያበዝኃ ፡ አንስት ፡ ወሰብእ ፡ እኪተ ፡ በዲበ ፡ ምድር ።"
          },
          {
            "verse": "4",
            "text": "በሎሙ ፡ እንከሰ ፡ አልብክሙ ፡ ሰላም ።"
          }
        ],
        [
          {
            "verse": "1",
            "text": "ወነሥኡኒ ፡ ውስተ ፡ ፩መካን ፡ ኀበ ፡ ሀለዉ ፡ ህየ ፡ ከመ ፡ እሳት ፡ ዘይነድድ ፡ ወሶበ ፡ ይፈቅዱ ፡ ያስተርእዩ ፡ ከመ ፡ ሰብእ ።"
          },
          {
            "verse": "2",
            "text": "ወወሰደኒ ፡ ውስተ ፡ መካን ፡ ዘዐውሎ ፡ ወውስተ ፡ ደብር ፡ ዘከተማ ፡ ርእሱ ፡ ይበጽሕ ፡ ውስተ ፡ ሰማይ ።"
          },
          {
            "verse": "3",
            "text": "ወርኢኩ ፡ መካናተ ፡ ብሩሃነ ፡ ወነጐድጓድ ፡ ውስተ ፡ አጽናፍ ፤ ኀበ ፡ ዕመቁ ፡ ቀስተ ፡ እሳት ፤ ወሐፅ ፤ ወምጕንጳቲሆሙ ፤ ወሰይፈ ፡ እሳት ፤ ወመባርቅት ፡ ኵሉ ።"
          },
          {
            "verse": "4",
            "text": "ወነሥኡኒ ፡ እስከ ፡ ማየ ፡ ሕይወት ፡ ዘይትነገር ፡ ወእስከ ፡ እሳተ ፡ ዓረብ ፡ ዘውእቱ ፡ ይእኅዝ ፡ ኵሎ ፡ ዕርበተ ፡ ፀሐይ ።"
          },
          {
            "verse": "5",
            "text": "ወመጻእኩ ፡ እስከ ፡ ፈለገ ፡ እሳት ፡ ዘይውኅዝ ፡ እሳቱ ፡ ከመ ፡ ማይ ፡ ወይትከዐው ፡ ውስተ ፡ ባሕር ፡ ዐቢይ ፡ ዘመንገለ ፡ ዓረብ ።"
          },
          {
            "verse": "6",
            "text": "ወርኢኩ ፡ ኵሎ ፡ ዐበይተ ፡ አፍላገ ፡ ወእስከ ፡ ዐቢይ ፡ ጽልመት ፡ በጻሕኩ ፡ ወሖርኩ ፡ ኀበ ፡ ኵሉ ፡ ዘሥጋ ፡ ያንሶሱ ።"
          },
          {
            "verse": "7",
            "text": "ወርኢኩ ፡ አድባረ ፡ ቆባራት ፡ እለ ፡ ክረምት ፡ ወምክዓወ ፡ ማይ ፡ ዘኵሉ ፡ ቀላይ ።"
          },
          {
            "verse": "8",
            "text": "ወርኢኩ ፡ አፉሆሙ ፡ ለኵሎሙ ፡ አፍላገ ፡ ምድር ፡ ወአፉሃ ፡ ለቀላይ ።"
          }
        ],
        [
          {
            "verse": "1",
            "text": "ወርኢኩ ፡ መዛግብተ ፡ ኵሉ ፡ ነፋሳት ፡ ወርኢኩ ፡ ከመ ፡ ቦሙ ፡ አሰርገወ ፡ ኵሎ ፡ ፍጥረተ ፡ ወመሰረታቲሃ ፡ ለምድር ።"
          },
          {
            "verse": "2",
            "text": "ወርኢኩ ፡ እብነ ፡ ማእዘንተ ፡ ምድር ፡ ወርኢኩ ፡ ፬ነፋሳተ ፡ እለ ፡ ይፀውርዋ ፡ ለምድር ፡ ወለጽንዐ ፡ ሰማይ ።"
          },
          {
            "verse": "3",
            "text": "ወርኢኩ ፡ ከመ ፡ ነፋሳት ፡ ይረብብዋ ፡ ለልዕልና ፡ ሰማይ ፤ ወእሙንቱ ፡ ይቀውሙ ፡ ማእከለ ፡ ሰማይ ፡ ወምድር ፡ እሙንቱ ፡ ውእቶሙ ፡ አዕማደ ፡ ሰማይ ።"
          },
          {
            "verse": "4",
            "text": "ወርኢኩ ፡ ነፋሳተ ፡ እለ ፡ ይመይጥዋ ፡ ለሰማይ ፡ እለ ፡ ያዐርቡ ፡ ለክበበ ፡ ፀሐይ ፡ ወኵሎ ፡ ከዋክብተ ።"
          },
          {
            "verse": "5",
            "text": "ወርኢኩ ፡ ዘዲበ ፡ ምድር ፡ ነፋሳተ ፡ ዘይፀውሩ ፡ ደመናተ ፤ ወርኢኩ ፡ ፍናወ ፡ መላእክት ፤ ርኢኩ ፡ ውስተ ፡ ጽንፈ ፡ ምድር ፡ ጽንዐ ፡ ዘሰማይ ፡ መልዕልተ ። ወኅለፍኩ ፡ መንገለ ፡ አዜብ ፡ ወይነድድ ፡ መዓልተ ፡ ወሌሊተ ፡ ኀበ ፡ ፯አድባር ፡ ዘእምእብን ፡ ክቡር ፡ ፫መንገለ ፡ ጽባሕ ፡ ወ፫መንገለ ፡ አዜብ ።"
          },
          {
            "verse": "6",
            "text": "ወመንገለ ፡ ጽባሕሰ ፡ ዘእምእብነ ፡ ኅብር ፡ ወ፩ሰ ፡ ዘእምእብነ ፡ ባሕርይ ፡ ወ፩ኒ ፡ ዘእምእብነ ፡ ፈውስ ፡ ወዘመንገለ ፡ አዜብ ፡ እምነ ፡ እብን ፡ ቀይሕ ።"
          },
          {
            "verse": "7",
            "text": "ወማእከላይሰ ፡ ይጐድእ ፡ እስከ ፡ ሰማይ ፡ ከመ ፡ መንበሩ ፡ ለእግዚአብሔር ፡ ዘእምእብነ ፡ ፔካ ፡ ወድማሁ ፡ ለመንበር ፡ ዘእምእብነ ፡ ሰንፔር ።"
          },
          {
            "verse": "8",
            "text": "ወእሳተ ፡ ዘይነድድ ፡ ርኢኩ ፡ ወዘሀሎ ፡ ውስተ ፡ ኵሉ ፡ አድባር ።"
          },
          {
            "verse": "9",
            "text": "ወርኢኩ ፡ ህየ ፡ መካነ ፡ ማዕዶቱ ፡ ለዐቢይ ፡ ምድር ፡ ህየ ፡ ይትጋብኡ ፡ ማያት ።"
          },
          {
            "verse": "10",
            "text": "ወርኢኩ ፡ ንቅዐተ ፡ ምድር ፡ ዕሙቀ ፡ በአእማዲሁ ፡ ለእሳተ ፡ ሰማይ ፡ ወርኢኩ ፡ በውስቴቶሙ ፡ አዕማደ ፡ ሰማይ ፡ ዘእ ፡ ሳት ፡ ዘይወርዱ ፡ ወአልቦሙ ፡ ኍልቍ ፡ ወኢመንገለ ፡ መልዕልት ፡ ወኢመንገለ ፡ ዕመቅ ።"
          },
          {
            "verse": "11",
            "text": "ወዲበ ፡ ውእቱ ፡ ንቅዐት ፡ ርኢኩ ፡ መካነ ፡ ወኢጽንዐ ፡ ሰማይ ፡ ላዕሌሁ ፡ ወኢመሠረተ ፡ ምድር ፡ በታሕቱ ፡ ወኢማይ ፡ አልቦ ፡ ላዕሌሁ ፡ ወኢአዕዋፍ ፡ አላ ፡ መካነ ፡ በድው ፡ ውእቱ ።"
          },
          {
            "verse": "12",
            "text": "ወግሩመ ፡ ርኢኩ ፡ በህየ ፡ ፯ከዋክብተ ፡ ከመ ፡ ዐበይት ፡ አድባር ፡ ዘይነድዱ ፡ ወከመ ፡ መንፈስ ፡ ዘይሴአለኒ ።"
          },
          {
            "verse": "13",
            "text": "ይቤ ፡ መልአክ ፡ ዝውእቱ ፡ መካነ ፡ ተፍጻሜቱ ፡ ለሰማይ ፡ ወለምድር ፤ ቤተ ፡ ሞቅሕ ፡ ኮኖሙ ፡ ዝንቱ ፡ ለከዋክብተ ፡ ሰማይ ፡ ወለኀይለ ፡ ሰማይ ።"
          },
          {
            "verse": "14",
            "text": "ወከዋክብት ፡ እለ ፡ ያንኰረኵሩ ፡ ዲበ ፡ እሳት ፡ ወእሉ ፡ ውእቶሙ ፡ እለ ፡ ኀለፉ ፡ ትእዛዘ ፡ እግዚአብሔር ፡ እምቅድመ ፡ ጽባሖሙ ፡ እስመ ፡ ኢመጽኡ ፡ በጊዜሆሙ ።"
          },
          {
            "verse": "15",
            "text": "ወተምዕዖሙ ፡ ወአሠሮሙ ፡ እስከ ፡ ጊዜ ፡ ተፍጻሜተ ፡ ኀጢአቶሙ ፡ በዓመተ ፡ ምሥጢር ።"
          }
        ],
        [
          {
            "verse": "1",
            "text": "ወይቤለኒ ፡ ኡርኤል ፡ በዝየ ፡ ተደሚሮሙ ፡ መላ ፡ እክት ፡ ምስለ ፡ አንስት ፡ ይቀውሙ ፡ መናፍስቲሆሙ ፡ ወብዙኃ ፡ ራእየ ፡ ከዊኖሙ ፡ አርኰስዎሙ ፡ ለሰብእ ፡ ወያስሕትዎሙ ፡ ለሰብእ ፡ ከመ ፡ ይሡዑ ፡ ለአጋንንት ፡ ከመ ፡ አማልክት ፡ እስመ ፡ በዕለት ፡ ዐባይ ፡ ኵነኔ ፡ በዘይትኴነኑ ፡ እስከ ፡ ይትፌጸሙ ።"
          },
          {
            "verse": "2",
            "text": "ወአንስቲያሆሙኒ ፡ አስሒቶን ፡ መላእክተ ፡ ሰማይ ፡ ከመ ፡ ሰላማውያን ፡ ይከውና ።"
          },
          {
            "verse": "3",
            "text": "ወአነ ፡ ሄኖክ ፡ ርኢኩ ፡ አርአያ ፡ ባሕቲትየ ፡ አጽናፈ ፡ ኵሉ ፡ ወአልቦ ፡ ዘርእየ ፡ እምሰብእ ፡ ከመ ፡ አነ ፡ ርኢኩ ።"
          }
        ],
        [
          {
            "verse": "1",
            "text": "ወዝንቱ ፡ ውእቱ ፡ አስማ ፡ ቲሆሙ ፡ ለእለ ፡ ይተግሁ ፡ ቅዱሳን ፡ መላእክት ።"
          },
          {
            "verse": "2",
            "text": "ኡርኤል ፡ ፩እምነ ፡ መላእክት ፡ ቅዱሳን ፡ እስመ ፡ ዘረዓም ፡ ወዘረዓድ ።"
          },
          {
            "verse": "3",
            "text": "ሩፋኤል ፡ ፩እምነ ፡ መላእክት ፡ ቅዱሳን ፡ ዘመናፍስተ ፡ ሰብእ ።"
          },
          {
            "verse": "4",
            "text": "ራጉኤል ፡ ፩እምነ ፡ መላእክት ፡ ቅዱሳን ፡ ዘይትቤቀሎ ፡ ለዓለም ፡ ወለብርሃናት ።"
          },
          {
            "verse": "5",
            "text": "ሚካኤል ፡ ፩እምነ ፡ መላእክት ፡ ቅዱሳን ፡ እስመ ፡ በዲበ ፡ ሠናይቱ ፡ ለሰብእ ፡ ተአዛዚ ፡ ዲበ ፡ ሕዝብ ።"
          },
          {
            "verse": "6",
            "text": "ሰረቃኤል ፡ ፩እምነ ፡ መላእክት ፡ ቅዱሳን ፡ ዘዲበ ፡ መናፍስተ ፡ እጓለ ፡ እመሕያው ፡ ዘመናፍስተ ፡ ያኅጥኡ ።"
          },
          {
            "verse": "7",
            "text": "ገብርኤል ፡ ፩እምነ ፡ መላእክት ፡ ቅዱሳን ፡ ዘዲበ ፡ አኪስት ፡ ወዘዲበ ፡ ገነት ፡ ወዘኪሩቤል ።"
          }
        ],
        [
          {
            "verse": "1",
            "text": "ወኦድኩ ፡ እስከ ፡ መካን ፡ ኀበ ፡ አልቦ ፡ ዘይትገበር ።"
          },
          {
            "verse": "2",
            "text": "ወርኢኩ ፡ በህየ ፡ ግብረ ፡ ግሩመ ፡ ኢሰማየ ፡ ልዑለ ፡ ወኢምድረ ፡ ሱርርተ ፡ አላ ፡ መካነ ፡ በድው ፡ ዘድልው ፡ ወግፉም ።"
          },
          {
            "verse": "3",
            "text": "ወህየ ፡ ርኢኩ ፡ ፯ከዋክብተ ፡ ሰማይ ፡ እሱራን ፡ በላዕሌሁ ፡ ኅብረ ፡ ከመ ፡ አድባር ፡ ዐበይት ፡ ወከመ ፡ ዘእሳት ፡ እንዘ ፡ ይነድዱ ።"
          },
          {
            "verse": "4",
            "text": "ውእተ ፡ ጊዜ ፡ እቤ ፡ በእንተ ፡ አይ ፡ ኅጢአት ፡ ተአሥሩ ፡ ወበእንተ ፡ ምንት ፡ ዝየ ፡ ተገድፉ ።"
          },
          {
            "verse": "5",
            "text": "ወይቤለኒ ፡ ኡርኤል ፡ ፩እምነ ፡ መላእክት ፡ ቅዱሳን ፡ ዘምስሌየ ፡ ውእቱ ፡ ይመርሀኒ ፡ ወይቤ ፡ ሄኖክ ፡ በእንተ ፡ መኑ ፡ ትሴአል ፡ ወበእንተ ፡ መኑ ፡ ትጤይቅ ፡ ወትስእል ፡ ወትጽህቅ ።"
          },
          {
            "verse": "6",
            "text": "እሉ ፡ ውእቶሙ ፡ እምነ ፡ ከዋክብት ፡ እለ ፡ ኀለፉ ፡ ትእዛዘ ፡ እግዚአብሔር ፡ ልዑል ፡ ወተአሥሩ ፡ በዝየ ፡ እስከ ፡ ይትፌጸም ፡ ትእልፊተ ፡ ዓለም ፡ ኍልቈ ፡ መዋዕለ ፡ ኃጢአቶሙ ።"
          },
          {
            "verse": "7",
            "text": "ወእምህየ ፡ ሖርኩ ፡ ካልአ ፡ መካነ ፡ እምዝ ፡ ዘይጌርም ፡ ወርኢኩ ፡ ግብረ ፡ ግሩመ ፡ እሳት ፡ ዐቢይ ፡ በህየ ፡ ዘይነድድ ፡ ወያንበለብል ፡ ወመምተርት ፡ ቦቱ ፡ ወሰኑ ፡ እስከ ፡ ቀላይ ፡ ፍጹም ፡ አዕማደ ፡ እሳት ፡ ዐበይት ፡ ዘያወርድዎሙ ፡ ወኢአምጣኖ ፡ ወኢዕበዮ ፡ እክህልኩ ፡ ነጽሮ ፡ ወስእንኩ ፡ ነጽሮ ፡ ዐይኑ ።"
          },
          {
            "verse": "8",
            "text": "ውእተ ፡ ጊዜ ፡ እቤ ፡ እፎ ፡ ግሩም ፡ ዝንቱ ፡ መካን ፡ ወሕማም ፡ ለነጽሮ ።"
          },
          {
            "verse": "9",
            "text": "ውእተ ፡ ጊዜ ፡ አውሥአኒ ፡ ኡርኤል ፡ ፩እመላእክት ፡ ቅዱሳን ፡ ዘምስሌየ ፡ ሀለወ ፡ አውሥአኒ ፡ ወይቤለኒ ፡ ሄኖክ ፡ ምንት ፡ ውእቱ ፡ ፍርሃትከ ፡ ከመዝ ፡ ወድንጋፄከ ፡ በእንተዝ ፡ ግሩም ፡ መካን ፡ ወቅድመ ፡ ገጹ ፡ ለዝ ፡ ሕማም ።"
          },
          {
            "verse": "10",
            "text": "ወይቤለኒ ፡ ዝመካን ፡ ቤተ ፡ ሞቅሖሙ ፡ ለመላእክት ፡ ወበህየ ፡ ይትአኅዙ ፡ እስከ ፡ ለዓለም ።"
          }
        ],
        [
          {
            "verse": "1",
            "text": "ወእምህየ ፡ ሖርኩ ፡ ካልአ ፡ መካነ ፡ ወአርአየኒ ፡ በምዕራብ ፡ ደብረ ፡ ዐቢየ ፡ ወነዋኀ ፡ ወኰኵሕ ፡ ጽኑዕ ፡ ወ፬መካናት ፡ ሠናያት ።"
          },
          {
            "verse": "2",
            "text": "ወበውስቴቱ ፡ ዘቦቱ ፡ ዕሙቅ ፡ ወርኂብ ፡ ወልሙጽ ፡ ጥቀ ፡ ከመ ፡ ልሙጽ ፡ ዘያንኰረኵር ፡ ወዕሙቅ ፡ ወጽልመት ፡ ለነጽሮ ።"
          },
          {
            "verse": "3",
            "text": "ውእተ ፡ ጊ ፡ ዜ ፡ አውሥአኒ ፡ ሩፋኤል ፡ ፩እመላእክት ፡ ቅዱሳን ፡ ዘሀለወ ፡ ምስሌየ ፡ ወይቤለኒ ፡ እላ ፡ መካናት ፡ ሠናያት ፡ ከመ ፡ ይትጋብኡ ፡ ዲቤሆን ፡ መናፍስት ፡ ነፍሶሙ ፡ ለምውታን ፡ ሎሙ ፡ እሎንቱ ፡ ተፈጥሩ ፡ ዝየ ፡ ያስተጋብኡ ፡ ኵሎ ፡ ነፍሰ ፡ ውሉደ ፡ ሰብእ ።"
          },
          {
            "verse": "4",
            "text": "ወእሙንቱ ፡ መካናት ፡ ኀበ ፡ ያነብርዎሙ ፡ ገብሩ ፡ እስከ ፡ ዕለተ ፡ ኵነኔሆሙ ፡ ወእስከ ፡ አመ ፡ ዕድሜሆሙ ፤ ወዕድሜ ፡ ውእቱ ፡ ዐቢይ ፡ እስከ ፡ አመ ፡ ኵነኔ ፡ ዐቢይ ፡ በላዕሌሆሙ ።"
          },
          {
            "verse": "5",
            "text": "ወርኢኩ ፡ መናፍስተ ፡ ውሉደ ፡ ሰብእ ፡ እንዘ ፡ ምውታን ፡ ውእቶሙ ፡ ወቃሎሙ ፡ ይበጽሕ ፡ እስከ ፡ ሰማይ ፡ ወይሰኪ ።"
          },
          {
            "verse": "6",
            "text": "ይእተ ፡ ጊዜ ፡ ተስእልክዎ ፡ ለሩፋኤል ፡ መልአክ ፡ ዘሀሎ ፡ ምስሌየ ፡ ወእቤሎ ፡ ዝመንፈስ ፡ ዘመኑ ፡ ውእቱ ፡ ዘከመዝ ፡ ቃሉ ፡ ይበጽሕ ፡ ወይሰኪ ።"
          },
          {
            "verse": "7",
            "text": "ወአውሥአኒ ፡ ወይቤለኒ ፡ እንዘ ፡ ይብል ፡ ዝንቱ ፡ መንፈስ ፡ ውእቱ ፡ ዘይወፅእ ፡ እምአቤል ፡ ዘቀተሎ ፡ ቃየል ፡ እኁሁ ፡ ወይሰኪ ፡ ኪያሁ ፡ እስከ ፡ ሶበ ፡ ይትኃጐል ፡ ዘርኡ ፡ እምገጸ ፡ ምድር ፡ ወእምዘርአ ፡ ሰብእ ፡ ይማስን ፡ ዘርኡ ።"
          },
          {
            "verse": "8",
            "text": "ወበእንተዝ ፡ ውእተ ፡ ጊዜ ፡ ተስእልኩ ፡ በእንቲአሁ ፡ ወበእንተ ፡ ኵነኔ ፡ ኵሉ ፡ ወእቤ ፡ በእንተ ፡ ምንት ፡ ተፈልጠ ፡ ፩እምነ ፡ ፩ ።"
          },
          {
            "verse": "9",
            "text": "ወአውሥአኒ ፡ ወይቤለኒ ፡ እሉ ፡ ፫ተገብሩ ፡ ከመ ፡ ይፍልጡ ፡ መንፈሶሙ ፡ ለምውታን ፤ ወከመዝ ፡ ተፈልጠ ፡ ነፍሶሙ ፡ ለጻድቃን ፤ ዝውእቱ ፡ ነቅዐ ፡ ማይ ፡ በላዕሌሁ ፡ ብርሃን ።"
          },
          {
            "verse": "10",
            "text": "በከመ ፡ ከማሁ ፡ ተፈጥረ ፡ ለኃጥአን ፡ ሶበ ፡ ይመውቱ ፡ ወይትቀበሩ ፡ ውስተ ፡ ምድር ፡ ወኵነኔ ፡ ኢኮነ ፡ በላዕሌሆሙ ፡ በሕይወቶሙ ።"
          },
          {
            "verse": "11",
            "text": "ወበዝየ ፡ ይትፈለጣ ፡ ነፍሳቲሆሙ ፡ ዲበ ፡ ዛቲ ፡ ዐባይ ፡ ፃዕር ፡ እስከ ፡ አመ ፡ ዐባይ ፡ ዕለት ፡ እንተ ፡ ኵነኔ ፡ ወመቅሠፍት ፡ ወፃዕር ፡ ለእለ ፡ ይረግሙ ፡ እስከ ፡ ለዓለም ፡ ወበቀል ፡ ለነፍሶሙ ፡ ወበህየ ፡ የአሥሮሙ ፡ እስከ ፡ ለዓለም ።"
          },
          {
            "verse": "12",
            "text": "ወእመኒ ፡ ውእቱ ፡ እምቅድመ ፡ ዓለም ፡ ወከመዝ ፡ ተፈልጠ ፡ ለነፍሶሙ ፡ ለእለ ፡ ይሰክዩ ፡ ወለእለ ፡ ያርእዩ ፡ በእንተ ፡ ሕጕለት ፡ አመ ፡ ተቀትሉ ፡ በመዋዕለ ፡ ኃጥኣን ።"
          },
          {
            "verse": "13",
            "text": "ከመዝ ፡ ተፈጥረ ፡ ለነፍሶሙ ፡ ለሰብእ ፡ እለ ፡ ኢኮኑ ፡ ጻድቃነ ፡ አላ ፡ ኃጥኣነ ፡ እለ ፡ ፍጹማነ ፡ አበሳ ፡ ወምስለ ፡ አባስያን ፡ ይከውኑ ፡ ከማሆሙ ፡ ወነፍሶሙሰ ፡ ኢትትቀተል ፡ በዕለተ ፡ ኵነኔ ፡ ወኢይትነሥኡ ፡ እምዝየ ።"
          },
          {
            "verse": "14",
            "text": "ውእተ ፡ ጊዜ ፡ ባረክዎ ፡ ለእግዚአ ፡ ስብሐት ፡ ወእቤ ፡ ቡሩክ ፡ ውእቱ ፡ እግዚእየ ፡ እግዚአ ፡ ስብሐት ፡ ወጽድቅ ፡ ዘኵሎ ፡ ይመልክ ፡ እስከ ፡ ለዓለም ።"
          }
        ],
        [
          {
            "verse": "1",
            "text": "ወእምህየ ፡ ሖርኩ ፡ ካልአ ፡ መካነ ፡ መንገለ ፡ ዓረብ ፡ እስከ ፡ አጽናፈ ፡ ምድር ።"
          },
          {
            "verse": "2",
            "text": "ወርኢኩ ፡ እሳተ ፡ ዘይነድድ ፡ ወይረውፅ ፡ እንዘ ፡ ኢያዐርፍ ፡ ወኢይነትግ ፡ እምሩጸቱ ፡ መዓልተ ፡ ወሌሊተ ፡ አላ ፡ ከማሁመ ።"
          },
          {
            "verse": "3",
            "text": "ወተስእልኩ ፡ እንዘ ፡ እብል ፡ ዝንቱ ፡ ምንት ፡ ውእቱ ፡ ዘአልቦ ፡ ዕረፍት ።"
          },
          {
            "verse": "4",
            "text": "ውእተ ፡ ጊዜ ፡ አውሥአኒ ፡ ራጉኤል ፡ ፩እምነ ፡ መላእክት ፡ ቅዱሳን ፡ ዘሀሎ ፡ ምስሌየ ፡ ወይቤለኒ ፡ ዝንቱ ፡ ዘርኢከ ፡ ሩጸተ ፡ ዘመንገለ ፡ ዐረብ ፡ እሳት ፡ ዘይነድድ ፡ ውእቱ ፡ ኵሉ ፡ ብርሃናተ ፡ ሰማይ ።"
          }
        ],
        [
          {
            "verse": "1",
            "text": "ወእምህየ ፡ ሖርኩ ፡ ካልአ ፡ መካነ ፡ ምድር ፡ ወአርአየኒ ፡ ደብረ ፡ እሳት ፡ ዘያንበለብል ፡ መዓልተ ፡ ወሌሊተ ።"
          },
          {
            "verse": "2",
            "text": "ወሖርኩ ፡ መንገሌሁ ፡ ወርኢኩ ፡ ፯አድባረ ፡ ክቡራነ ፡ ወኵሉ ፡ ፩እምነ ፡ ፩እንዘ ፡ ይትዌለጥ ፡ ወአዕባነ ፡ ክቡራነ ፡ ወሠናያነ ፡ ወኵሉ ፡ ክቡር ፤ ወስብሕ ፡ ራእዮሙ ፡ ወሠናይ ፡ ገጾሙ ፡ ፫መንገለ ፡ ጽባሕ ፡ ወጽኑዓን ፡ ፩ዲበ ፡ ፩ወ፫መንገለ ፡ ሰሜን ፡ ወጽኑዓን ፡ ፩ዲበ ፡ ፩ወቈላተ ፡ ዕሙቃተ ፡ ወጠዋያተ ፡ አሐቲ ፡ ለአሐቲ ፡ እይትቃረባ ።"
          },
          {
            "verse": "3",
            "text": "ወሳብዕ ፡ ደብር ፡ ማእከሎሙ ፡ ለእሎንቱ ፡ ወኑኆሙሰ ፡ ይትማሰሉ ፡ ኵሎሙ ፡ ከመ ፡ መንበረ ፡ አትሮንስ ፡ ወየዐውድዎ ፡ ዕፀወ ፡ መዐዛ ።"
          },
          {
            "verse": "4",
            "text": "ወሀሎ ፡ ውስቴቶሙ ፡ ዕፅ ፡ አልቦ ፡ ግሙራ ፡ አመ ፡ ፄነወኒ ፡ ወኢ ፡ ፩እምውስቴቶሙ ፡ ወባዕዳንሂ ፡ ዘከማሁ ፡ ኢኮነ ፡ ዘይምዕዝ ፡ እምኵሉ ፡ መዐዛ ፡ ወቈጽሉ ፡ ወጽጌሁ ፡ ወዕፁ ፡ ኢይጸመሂ ፡ ለዓለም ፡ ወፍሬሁኒ ፡ ሠናይ ፤ ወፍሬሁሰ ፡ ከመ ፡ አስካለ ፡ በቀልት ።"
          },
          {
            "verse": "5",
            "text": "ወውእተ ፡ ጊዜ ፡ እቤ ፡ ነዋ ፡ ዝንቱ ፡ ሠናይ ፡ ዕፅ ፡ ወሠናይ ፡ ለርእይ ፡ ወአዳም ፡ ቈጽሉ ፡ ወፍሬሆኒ ፡ ሞገስ ፡ ጥቀ ፡ ለርእየ ፡ ገጽ ።"
          },
          {
            "verse": "6",
            "text": "ወውእተ ፡ ጊዜ ፡ አውሥአኒ ፡ ሚካኤል ፡ ፩እምነ ፡ መላእክት ፡ ቅዱሳን ፡ ወክቡራን ፡ ዘምስሌየ ፡ ሀሎ ፡ ውእቱ ፡ ዘዲቤሆሙ ።"
          }
        ],
        [
          {
            "verse": "1",
            "text": "ወይቤለኒ ፡ ሄኖክ ፡ ምንተ ፡ ትሴአለኒ ፡ በእንተ ፡ መዐዛሁ ፡ ለዝ ፡ ዕፅ ፡ ወትጤይቅ ፡ ከመ ፡ ታእምር ።"
          },
          {
            "verse": "2",
            "text": "ወውእተ ፡ ጊዜ ፡ አውሣእክዎ ፡ አነ ፡ ሄኖክ ፡ እንዘ ፡ እብል ፡ በእንተ ፡ ኵሉ ፡ እፈቅድ ፡ አእምር ፡ ወፈድፋደሰ ፡ በእንተዝ ፡ ዕፅ ።"
          },
          {
            "verse": "3",
            "text": "ወአውሥአኒ ፡ እንዘ ፡ ይብል ፡ ዝንቱ ፡ ደብር ፡ ዘርኢከ ፡ ነዊኀ ፡ ዘርእሱ ፡ ይመስል ፡ መንበሮ ፡ ለእግዚእ ፡ መንበሩ ፡ ውእቱ ፡ ኀበ ፡ ይነብር ፡ ቅዱስ ፡ ወዐቢይ ፡ እግዚአ ፡ ስብሐት ፡ ንጉሥ ፡ ዘለዓለም ፡ ሶበ ፡ ይወርድ ፡ የሐውጻ ፡ ለምድር ፡ በሠናይ ።"
          },
          {
            "verse": "4",
            "text": "ወዝንቱኒ ፡ ዕፀ ፡ መዐዛ ፡ ሠናይ ፡ ወኢ፩ ፡ ዘሥጋ ፡ አልቦ ፡ ሥልጣን ፡ ከመ ፡ ይግሥሦ ፡ እስከ ፡ አመ ፡ ዐቢይ ፡ ኵነኔ ፡ አመ ፡ ይትቤቀል ፡ ኵሎ ፡ ወይትፌጸም ፡ እስከ ፡ ለዓለም ፡ ዝኩ ፡ ለጻድቃን ፡ ወለትሑታን ፡ ይትወሀብ ።"
          },
          {
            "verse": "5",
            "text": "እምፍሬ ፡ ዚአሁ ፡ ይትወሀብ ፡ ለኅሩያን ፡ ሕይወት ፡ መንገለ ፡ መስዕ ፡ ይተከል ፡ ውስተ ፡ መካን ፡ ቅዱስ ፡ መንገለ ፡ ቤቱ ፡ ለእግዚእ ፡ ንጉሥ ፡ ዘለዓለም ።"
          },
          {
            "verse": "6",
            "text": "ውእተ ፡ ጊዜ ፡ ይትፌሥሑ ፡ በፍሥሓ ፡ ወይትሐሠዩ ፡ ውስተ ፡ ቅዱስ ፡ ያበውኡ ፡ ሎቱ ፡ መዐዛ ፡ በበአዕፅምቲሆሙ ፡ ወሕይወተ ፡ ብዙኃ ፡ የሐይዉ ፡ በዲበ ፡ ምድር ፡ በከመ ፡ ሐይዉ ፡ አበዊከ ፡ ወበመዋዕሊሆሙ ፡ ኀዘን ፡ ወሕማም ፡ ወጻማ ፡ ወመቅሠፍት ፡ እይገሥሦሙ ።"
          },
          {
            "verse": "7",
            "text": "ውእተ ፡ ጊዜ ፡ ባረክዎ ፡ ለእግዚአ ፡ ስብሐት ፡ ንጉሥ ፡ ዘለዓለም ፡ እስመ ፡ አስተዳለወ ፡ ከመዝ ፡ ለሰብእ ፡ ጻድቃን ፡ ወከመዝ ፡ ፈጠረ ፡ ወይቤ ፡ የሀብዎሙ ።"
          }
        ],
        [
          {
            "verse": "1",
            "text": "ወእምህየ ፡ ሖርኩ ፡ ማእከለ ፡ ምድር ፡ ወርኢኩ ፡ መካነ ፡ ቡሩከ ፡ ወጥሉለ ፡ ዘቦቱ ፡ አዕፅቅ ፡ ዘይነብር ፡ ወይሠርፅ ፡ እምዕፅ ፡ ዘተመትረ ።"
          },
          {
            "verse": "2",
            "text": "ወበህየ ፡ ርኢኩ ፡ ደብረ ፡ ቅዱሰ ፡ ወመትሕተ ፡ ደብር ፡ ማይ ፡ ዘመንገለ ፡ ጽባሑ ፡ ወውኅዘቱ ፡ መንገለ ፡ ሰሜን ።"
          },
          {
            "verse": "3",
            "text": "ወርኢኩ ፡ መንገለ ፡ ጽባሕ ፡ ካልአ ፡ ደብረ ፡ ዘይነውኅ ፡ ከመዝ ፡ ወማእከሎሙ ፡ ቈላ ፡ ዕሙቅ ፡ ወአልቦ ፡ ራኅብ ፡ ወላቲኒ ፡ የሐውር ፡ ማይ ፡ መንገለ ፡"
          },
          {
            "verse": "4",
            "text": "ደብር ፡ ወመንገለ ፡ ዐረቡ ፡ ለዝ ፡ ካልእ ፡ ደብር ፡ ወይቴሐቶ ፡ ሎቱ ፡ ወአልቦ ፡ ኑኅ ፡ ወቈላ ፡ ታሕቱ ፡ ማእከሎሙ ፡ ወካልአት ፡ ቈላት ፡ ዕሙቃት ፡ ወይቡሳት ፡ መንገለ ፡ ጽንፈ ፡ ሠለስቲሆሙ ።"
          },
          {
            "verse": "5",
            "text": "ወኵሉ ፡ ቈላቱ ፡ ዕሙቃት ፡ ወአልቦን ፡ ራኅብ ፡ እምኰኵሕ ፡ ጽኑዕ ፤ ወዕፅ ፡ ይተከል ፡ በላዕሌሆሙ ።"
          },
          {
            "verse": "6",
            "text": "ወአንከርኩ ፡ በእንተ ፡ ኰኵሕ ፡ ወአንከርኩ ፡ በእንተ ፡ ቈላ ፡ ወጥቀ ፡ አንከርኩ ።"
          }
        ],
        [
          {
            "verse": "1",
            "text": "ውእተ ፡ ጊዜ ፡ እቤ ፡ በእንተ ፡ ምንት ፡ ዛቲ ፡ ምድር ፡ ቡርክት ፡ ወኵለንታሃ ፡ ዕፀወ ፡ ምልዕት ፡ ወዛቈላ ፡ ርግምት ፡ ማእከሎሙ ።"
          },
          {
            "verse": "2",
            "text": "ውእተ ፡ ጊዜ ፡ አውሥአኒ ፡ ኡራኤል ፡ ፩እመላእክት ፡ ቅዱሳን ፡ ዘሀሎ ፡ ምስሌየ ፡ ወይቤለኒ ፡ ዛቈላ ፡ ርግምት ፡ ለርጉማን ፡ እስከ ፡ ለዓለም ፤ ዝየ ፡ ይትጋብኡ ፡ ኵሎሙ ፡ እለ ፡ ይብሉ ፡ በአፉሆሙ ፡ ላዕለ ፡ እግዚአብሔር ፡ ቃለ ፡ ዘኢይደሉ ፡ ወበእንተ ፡ ስብሐተ ፡ ዚአሁ ፡ ይትናገሩ ፡ ዕፁባተ ፡ ዝየ ፡ ያስተጋብእዎሙ ፡ ወዝየ ፡ ምኵናኖሙ ።"
          },
          {
            "verse": "3",
            "text": "ወበደኃሪ ፡ መዋዕል ፡ ይከውን ፡ ላዕሌሆሙ ፡ አርአያ ፡ ኵነኔ ፡ ዘበጽድቅ ፡ በቅድመ ፡ ጻድቃን ፡ ለዓለም ፡ ኵሎ ፡ መዋዕለ ፡ በዝየ ፡ ይባርክዎ ፡ መሀርያን ፡ ለእግዚአ ፡ ስብሐት ፡ ንጉሥ ፡ ዘለዓለም ።"
          },
          {
            "verse": "4",
            "text": "ወበመዋዕለ ፡ ኵነኔሆሙ ፡ ይባርክዎ ፡ በምሕረት ፡ በከመ ፡ ከፈሎሙ ።"
          },
          {
            "verse": "5",
            "text": "ውእተ ፡ ጊዜ ፡ አነኒ ፡ ባረክዎ ፡ ለእግዚአ ፡ ስብሐት ፡ ወነገርኩ ፡ ሎቱ ፡ ወዘከርኩ ፡ በከመ ፡ ይደሉ ፡ ለዕበዩ ።"
          }
        ],
        [
          {
            "verse": "1",
            "text": "ወእምህየ ፡ ሖርኩ ፡ መንገለ ፡ ጽባሕ ፡ ማእከላ ፡ ለደብረ ፡ መድበራ ፡ ወርኢክዎ ፡ ገዳመ ፡ ባሕቲቶ ።"
          },
          {
            "verse": "2",
            "text": "ወባሕቱ ፡ ምሉእ ፡ ዕፀወ ፡ እምነ ፡ ዝንቱ ፡ ዘርእ ፡ ወማይ ፡ እምላዕሉ ፡ ይፈለፍል ፡ በላዕሉ ።"
          },
          {
            "verse": "3",
            "text": "ያስተርኢ ፡ አስራብ ፡ ከመ ፡ ብዙኅ ፡ ዘይሰርብ ፡ ከመ ፡ መንገለ ፡ መስዕ ፡ መንገለ ፡ ዐረብ ፡ ወእምኵለሄኒ ፡ የዐርግ ፡ ወእምህየኒ ፡ ማይ ፡ ወጠል ።"
          }
        ],
        [
          {
            "verse": "1",
            "text": "ወሖርኩ ፡ ውስተ ፡ መካን ፡ ካልእ ፡ እምነ ፡ መድበራ ፡ መንገለ ፡ ጽባሑ ፡ ለውእቱ ፡ ደብር ፡ ቀረብኩ ።"
          },
          {
            "verse": "2",
            "text": "ወበህየ ፡ ርኢኩ ፡ ዕፀወ ፡ ኵነኔ ፡ ፈድፋደ ፡ ቈስቈሰ ፡ መዐዛ ፡ ለስኂን ፡ ወከርቤ ፡ ወዕፀወኒ ፡ ኢይትማሰሉ ።"
          }
        ],
        [
          {
            "verse": "1",
            "text": "ወላዕሌሁ ፡ ላዕለ ፡ እላንቱ ፡ ላዕለ ፡ ደብረ ፡ ጽባሕ ፡ ወአኮ ፡ ርኁቅ ፡ ወርኢኩ ፡ መካነ ፡ ካልአ ፡"
          },
          {
            "verse": "2",
            "text": "ቈላተ ፡ ማይ ፡ ከመ ፡ ዘኢይትዌዳዕ ፡ ወርኢኩ ፡ ዕፀ ፡ ሠናየ ፡ ወመዐዛሁ ፡ ከመ ፡ ዘሰኪኖን ።"
          },
          {
            "verse": "3",
            "text": "ወመንገለ ፡ ክነፊሆሙ ፡ ለቈላት ፡ እሎንቱ ፡ ርኢኩ ፡ ቀናንሞስ ፡ ዘመዐዛ ፡ ወዲበ ፡ እልክቱ ፡ ቀረብኩ ፡ ዘመንገለ ፡ ጽባሕ ።"
          }
        ],
        [
          {
            "verse": "1",
            "text": "ወእምድኅረ ፡ እሉ ፡ አፈው ፡ ለመስዕ ፡ እንዘ ፡ እኔጽር ፡ መልዕልተ ፡ አድባር ፡ ርኢኩ ፡ ፯አድባረ ፡ ምሉዓነ ፡ ሰንበልት ፡ ቅድወ ፡ ወዕፀወ ፡ መዐዛ ፡ ወቀናንሞን ፡ ወፐፐረ ።"
          },
          {
            "verse": "2",
            "text": "ወእምህየ ፡ ሖርኩ ፡ መልዕልተ ፡ ርእሶሙ ፡ ለእልኩ ፡ አድባ ፡ ር ፡ እንዘ ፡ ርኁቅ ፡ ውእቱ ፡ ለጽባሕ ፡ ወኀለፍኩ ፡ እንተ ፡ ዲበ ፡ ባሕረ ፡ ኤርትራ ፡ ወእምኔሁ ፡ ርኁቀ ፡ ኮንኩ ፡ ወኀለፍኩ ፡ መልዕልቶ ፡ ለመልአክ ፡ ዙጥኤል ።"
          },
          {
            "verse": "3",
            "text": "ወመጻእኩ ፡ ውስተ ፡ ገነተ ፡ ጽድቅ ፡ ወርኢኩ ፡ ካሐካሐቲሆሙ ፡ ለእልክቱ ፡ ዕፀው ፡ ዕፀወ ፡ ብዙኃነ ፡ ወዐቢያነ ፡ ይበቍሉ ፡ በህየ ፡ ወእንዘ ፡ ፄናሆሙ ፡ ሠናይ ፡ ዐቢያን ፡ ወስኖሙ ፡ ብዙኅ ፡ ወስቡሓን ፡ ወዕፀ ፡ ጥበብ ፡ ዘእምኔሁ ፡ በሊዖሙ ፡ የአምርዋ ፡ ለጥበብ ፡ ዐባይ ።"
          },
          {
            "verse": "4",
            "text": "ወይመስል ፡ ሐመረ ፡ ጽራእ ፡ ወፍሬሁ ፡ ከመ ፡ አስካለ ፡ ወይን ፡ ጥቀ ፡ ሠናይ ፡ ወፄናሁ ፡ ለውእቱ ፡ ዕፅ ፡ የሐውር ፡ ወይበጽሕ ፡ ነዊኃ ።"
          },
          {
            "verse": "5",
            "text": "ወእቤ ፡ ሠናይ ፡ ዝዕፅ ፡ ወከመ ፡ ሠናይ ፡ ወፍሡሕ ፡ ርእየቱ ።"
          },
          {
            "verse": "6",
            "text": "ወአውሥአኒ ፡ መልአክ ፡ ቅዱስ ፡ ሩፋኤል ፡ ዘምስሌየ ፡ ሀሎ ፡ ወይቤለኒ ፡ ዝውእቱ ፡ ዕፀ ፡ ጥበብ ፡ ዘእምኔሁ ፡ በልዑ ፡ አቡከ ፡ አረጋዊ ፡ ወእምከ ፡ እቤራዊት ፡ እለ ፡ ቀደሙከ ፡ ወአእመርዋ ፡ ለጥበብ ፡ ወተፈትሐ ፡ አዕይንቲሆሙ ፡ ወአእመሩ ፡ ከመ ፡ ዕራቃኒሆሙ ፡ ሀለዉ ፡ ወተሰዱ ፡ እምገነት ።"
          }
        ],
        [
          {
            "verse": "1",
            "text": "ወእምድኅረ ፡ እሉ ፡ አፈው ፡ ለመስዕ ፡ እንዘ ፡ እኔጽር ፡ መልዕልተ ፡ አድባር ፡ ርኢኩ ፡ ፯አድባረ ፡ ምሉዓነ ፡ ሰንበልት ፡ ቅድወ ፡ ወዕፀወ ፡ መዐዛ ፡ ወቀናንሞን ፡ ወፐፐረ ።"
          },
          {
            "verse": "2",
            "text": "ወእምህየ ፡ ሖርኩ ፡ መልዕልተ ፡ ርእሶሙ ፡ ለእልኩ ፡ አድባ ፡ ር ፡ እንዘ ፡ ርኁቅ ፡ ውእቱ ፡ ለጽባሕ ፡ ወኀለፍኩ ፡ እንተ ፡ ዲበ ፡ ባሕረ ፡ ኤርትራ ፡ ወእምኔሁ ፡ ርኁቀ ፡ ኮንኩ ፡ ወኀለፍኩ ፡ መልዕልቶ ፡ ለመልአክ ፡ ዙጥኤል ።"
          },
          {
            "verse": "3",
            "text": "ወመጻእኩ ፡ ውስተ ፡ ገነተ ፡ ጽድቅ ፡ ወርኢኩ ፡ ካሐካሐቲሆሙ ፡ ለእልክቱ ፡ ዕፀው ፡ ዕፀወ ፡ ብዙኃነ ፡ ወዐቢያነ ፡ ይበቍሉ ፡ በህየ ፡ ወእንዘ ፡ ፄናሆሙ ፡ ሠናይ ፡ ዐቢያን ፡ ወስኖሙ ፡ ብዙኅ ፡ ወስቡሓን ፡ ወዕፀ ፡ ጥበብ ፡ ዘእምኔሁ ፡ በሊዖሙ ፡ የአምርዋ ፡ ለጥበብ ፡ ዐባይ ።"
          },
          {
            "verse": "4",
            "text": "ወይመስል ፡ ሐመረ ፡ ጽራእ ፡ ወፍሬሁ ፡ ከመ ፡ አስካለ ፡ ወይን ፡ ጥቀ ፡ ሠናይ ፡ ወፄናሁ ፡ ለውእቱ ፡ ዕፅ ፡ የሐውር ፡ ወይበጽሕ ፡ ነዊኃ ።"
          },
          {
            "verse": "5",
            "text": "ወእቤ ፡ ሠናይ ፡ ዝዕፅ ፡ ወከመ ፡ ሠናይ ፡ ወፍሡሕ ፡ ርእየቱ ።"
          },
          {
            "verse": "6",
            "text": "ወአውሥአኒ ፡ መልአክ ፡ ቅዱስ ፡ ሩፋኤል ፡ ዘምስሌየ ፡ ሀሎ ፡ ወይቤለኒ ፡ ዝውእቱ ፡ ዕፀ ፡ ጥበብ ፡ ዘእምኔሁ ፡ በልዑ ፡ አቡከ ፡ አረጋዊ ፡ ወእምከ ፡ እቤራዊት ፡ እለ ፡ ቀደሙከ ፡ ወአእመርዋ ፡ ለጥበብ ፡ ወተፈትሐ ፡ አዕይንቲሆሙ ፡ ወአእመሩ ፡ ከመ ፡ ዕራቃኒሆሙ ፡ ሀለዉ ፡ ወተሰዱ ፡ እምገነት ።"
          }
        ],
        [
          {
            "verse": "1",
            "text": "ወእምህየ ፡ ሖርኩ ፡ እስከ ፡ አጽናፈ ፡ ምድር ፡ ወርኢኩ ፡ በህየ ፡ አራዊተ ፡ ዐበይተ ፡ ወይትዌለጥ ፡ ፩እምካልኡ ፤ ወአዕዋፍሂ ፡ ይትዌለጥ ፡ ገጾም ፡ ወስኖሙ ፡ ወቃሎሙሂ ፡ ይትዌለጥ ፡ ፩እምካልኡ ።"
          },
          {
            "verse": "2",
            "text": "ወበጽባሖሙ ፡ ለእሉ ፡ አራዊት ፡ ርኢኩ ፡ አጽናፈ ፡ ምድር ፡ በኀበ ፡ ሰማይ ፡ ያዐርፍ ፡ ወኀዋኅው ፡ ሰማይ ፡ ርኋተ ።"
          },
          {
            "verse": "3",
            "text": "ወርኢኩ ፡ እፎ ፡ ይወፅኡ ፡ ከዋክብተ ፡ ሰማይ ፡ ወኈለቁ ፡ ዘእምነ ፡ ይወፅኡ ፡ ኀዋኅው ፡ ወጸሐፍኩ ፡ ኵሎ ፡ ሙጻኦሙ ፡ ለለ፩በኍልቆሙ ፤ ወአስማቲሆሙ ፤ በደርጎሙ ፤ ወምንባሮሙ ፤ ወጊዜሆሙ ፤ ወአውራኂሆሙ ፤ በከመ ፡ አርአየኒ ፡ መልአክ ፡ ኡርኤል ፡ ዘምስሌየ ፡ ሀሎ ።"
          },
          {
            "verse": "4",
            "text": "ወኵሎ ፡ አርአየኒ ፡ ሊተ ፡ ወጸሐፎ ፤ ወዓዲ ፡ አስማቲሆሙ ፡ ጸሐፈ ፡ ሊተ ፡ ወትእዛዛቲሆሙ ፡ ወምግባራቲሆሙ ።"
          }
        ],
        [
          {
            "verse": "1",
            "text": "ወእምህየ ፡ ሖርኩ ፡ መንገለ ፡ መስዕ ፡ በአጽናፈ ፡ ምድር ፡ ወበህየ ፡ ርኢኩ ፡ መንክረ ፡ ዐቢየ ፡ ወስቡሐ ፡ በአጽናፊሃ ፡ ለኵላ ፡ ምድር ።"
          },
          {
            "verse": "2",
            "text": "ወበህየ ፡ ርኢኩ ፡ ኀዋኅው ፡ ሰማይ ፡ ፍቱሐተ ፡ በሰማይ ፡ ፫በበ፩እምኔሆሙ ፡ ይወጽኡ ፡ ነፋሳት ፡ በመንገለ ፡ መስዕ ፡ ሶበ ፡ ይነፍሕ ፡ ቍር ፡ ወበረድ ፡ ወአስሐትያ ፡ ወሐመዳ ፡ ወጠል ፡ ወዝናም ።"
          },
          {
            "verse": "3",
            "text": "ወእምአሐቲ ፡ ኆኅት ፡ በሠናይ ፡ ይነፍኅ ፡ ወሶበ ፡ በ፪ሆሙ ፡ ኀዋኅው ፡ ይነፍኁ ፡ በኀይል ፡ ወበፃዕር ፡ ይከውን ፡ ዲበ ፡ ምድር ፡ ወበኀይል ፡ ይነፍኁ ።"
          }
        ],
        [
          {
            "verse": "1",
            "text": "ወእምህየ ፡ ሖርኩ ፡ መንገለ ፡ ዐረብ ፡ በአጽናፈ ፡ ምድር ፡ ወርኢኩ ፡ በህየ ፡ ፫ኀዋኅው ፡ ርኋተ ፡ በከመ ፡ ርኢኩ ፡ በምሥራቅ ፡ በአምጣነ ፡ ኀዋኅው ፡ ወበአምጣነ ፡ ሙፃኣቱ ።"
          }
        ],
        [
          {
            "verse": "1",
            "text": "ወእምህየ ፡ ሖርኩ ፡ መንገለ ፡ አዜብ ፡ በአጽናፈ ፡ ምድር ፡ ወበህየ ፡ ርኢኩ ፡ ፫ኀዋኅው ፡ ሰማይ ፡ ርኋተ ፡ ወይወፅእ ፡ እምህየ ፡ አዜብ ፡ ወጠል ፡ ወዝናም ፡ ወነፋስ ።"
          },
          {
            "verse": "2",
            "text": "ወእምህየ ፡ ሖርኩ ፡ መንገለ ፡ ጽባሕ ፡ በአጽናፈ ፡ ሰማይ ፡ ወበህየ ፡ ርኢኩ ፡ ፫ኀዋኅው ፡ ሰማይ ፡ ርኋተ ፡ መንገለ ፡ ጽባሕ ፡ ወላዕሌሆሙ ፡ ኀዋኅው ፡ ንዑሳን ።"
          },
          {
            "verse": "3",
            "text": "በበ ፡ ፩እምእልኩ ፡ ኀዋኅው ፡ ንዑሳን ፡ የኀልፉ ፡ ከዋክብተ ፡ ሰማይ ፡ ወየሐውሩ ፡ ምዕራበ ፡ በፍኖት ፡ እንተ ፡ ተርእየት ፡ ሎሙ ።"
          },
          {
            "verse": "4",
            "text": "ወሶበ ፡ ርኢኩ ፡ ባረኩ ፡ ወበኵሉ ፡ ጊዜ ፡ እባርኮ ፡ ለእግዚአ ፡ ስብሐት ፡ ዘገብረ ፡ ተአምራተ ፡ ዐቢያነ ፡ ወስቡሓነ ፡ ከመ ፡ ያርኢ ፡ ዕበየ ፡ ግብሩ ፡ ለመላእክቲሁ ፡ ወለነፍሳተ ፡ ሰብእ ፡ ከመ ፡ ይሰብሑ ፡ ግብሮ ፡ ወኵሉ ፡ ተግባሩ ፡ ከመ ፡ ይርአዩ ፡ ግብረ ፡ ኀይሉ ፡ ወይሰብሕዎ ፡ ለግብረ ፡ እደዊሁ ፡ ዐቢይ ፡ ወይባርክዎ ፡ እስከ ፡ ለዓለም ።"
          }
        ],
        [
          {
            "verse": "1",
            "text": "ራእይ ፡ ዘርእየ ፡ ካልአ ፡ ራእየ ፡ ጥበብ ፡ ዘርእየ ፡ ሄኖክ ፡ ወልደ ፡ ያሬድ ፡ ወልደ ፡ መላልኤል ፡ ወልደ ፡ ቃይናን ፡ ወልደ ፡ ሄኖስ ፡ ወልደ ፡ ሴት ፡ ወልደ ፡ አዳም ።"
          },
          {
            "verse": "2",
            "text": "ወዝርእሱ ፡ ለነገረ ፡ ጥበብ ፡ ዘአንሣእኩ ፡ እትናገር ፡ ወእብል ፡ ለእለ ፡ የኀድሩ ፡ ዲበ ፡ የብስ ፡ ስምዑ ፡ ቀደምት ፡ ወርእዩ ፡ ደኃርያን ፡ ነገረ ፡ ቅዱሰ ፡ እለ ፡ እነግር ፡ ቅድመ ፡ እግዚአ ፡ መናፍስት ።"
          },
          {
            "verse": "3",
            "text": "እሉ ፡ ቀዳሚ ፡ ይኀይስ ፡ ብሂል ፡ ወደኃርያንሂ ፡ ኢንከልእ ፡ ርእሳ ፡ ለጥበብ ።"
          },
          {
            "verse": "4",
            "text": "እስከ ፡ ይእዜ ፡ ኢተውህበኒ ፡ እምቅድመ ፡ እግዚአ ፡ መናፍስት ፡ ዘነሣእኩ ፡ ጥበበ ፡ በከመ ፡ ሀለይኩ ፡ በከመ ፡ ፈቀደ ፡ እግዚአ ፡ መናፍስት ፡ ዘተውህበኒ ፡ እምኔሁ ፡ ክፍለ ፡ ሕይወት ፡ ዘለዓለም ።"
          },
          {
            "verse": "5",
            "text": "ወኮኑ ፡ ብየ ፡ ፫ምሳሌ ፡ ወአነ ፡ አንሣእኩ ፡ እንዘ ፡ እብሎሙ ፡ ለእለ ፡ የኅድሩ ፡ የብሰ ።"
          }
        ],
        [
          {
            "verse": "1",
            "text": "ምሳሌ ፡ ቀዳሚ ፡ ሶበ ፡ ያስተርኢ ፡ ማኅበረ ፡ ጻድቃን ፡ ወይትኴነኑ ፡ ኃጥኣን ፡ በኀጢአቶሙ ፡ ወእምገጸ ፡ የብስ ፡ ይትሀወኩ ።"
          },
          {
            "verse": "2",
            "text": "ወሶበ ፡ ያስተርኢ ፡ ጻድቅ ፡ በገጾሙ ፡ ለጻድቃን ፡ እለ ፡ ኅሩያን ፡ ተግባሮሙ ፡ ስቁል ፡ በእግዚአ ፡ መናፍስት ፡ ወያስተርኢ ፡ ብርሃን ፡ ለጻድቃን ፡ ወለኅሩያን ፡ እለ ፡ የኀድሩ ፡ ዲበ ፡ የብስ ፡ አይቴ ፡ ማኅደረ ፡ ኃጥኣን ፡ ወአይቴ ፡ ምዕራፎሙ ፡ ለእለ ፡ ክህድዎ ፡ ለእግዚአ ፡ መናፍስት ፡ እምኀየሶሙ ፡ ሶበ ፡ ኢተወልዱ ።"
          },
          {
            "verse": "3",
            "text": "ወሶበ ፡ ይትከሠታ ፡ ኅቡኣቲሆሙ ፡ ለጻድቃን ፡ ይትኴነኑ ፡ ኃጥኣን ፡ ወይትሀወኩ ፡ ረሲዓን ፡ እምገጸ ፡ ጻድቃን ፡ ወኅሩያን ።"
          },
          {
            "verse": "4",
            "text": "ወእምይእዜ ፡ ኢይከውኑ ፡ አዚዛነ ፡ ወኢልዑላነ ፡ እለ ፡ ይእኅዝዋ ፡ ለምድር ፡ ወኢይክሉ ፡ ርእየ ፡ ገጸ ፡ ቅዱሳን ፡ እስመ ፡ ለእግዚአ ፡ መናፍስት ፡ ተርእየ ፡ ብርሃኑ ፡ ለገጸ ፡ ቅዱሳን ፡ ወጻድቃን ፡ ወኅሩያን ።"
          },
          {
            "verse": "5",
            "text": "ወነገሥት ፡ አዚዛን ፡ በውእቱ ፡ ጊዜ ፡ ይትኃጐሉ ፡ ወይትወሀቡ ፡ ውስተ ፡ እደ ፡ ጻድቃን ፡ ወቅዱሳን ።"
          },
          {
            "verse": "6",
            "text": "ወእምህየ ፡ አልቦ ፡ ዘያስተምህር ፡ ኀበ ፡ እግዚአ ፡ መናፍስት ፡ እስመ ፡ ተወድአ ፡ እንቲአሆሙ ፡ ሕይወት ።"
          }
        ],
        [
          {
            "verse": "1",
            "text": "ወይከውን ፡ በዝንቱ ፡ መዋዕል ፡ ይወርዱ ፡ ደቂቅ ፡ ኅሩያን ፡ ወቅዱሳን ፡ እምልዑላን ፡ ሰማያት ፡ ወ፩ ፡ ይከውን ፡ ዘርኦሙ ፡ ምስለ ፡ ውሉደ ፡ ሰብእ ።"
          },
          {
            "verse": "2",
            "text": "በውእቱ ፡ መዋዕል ፡ ነሥአ ፡ ሄኖክ ፡ መጻሕፍተ ፡ ቅንዐት ፡ ወመዐት ፡ ወመጻሕፍተ ፡ ጕጕዓ ፡ ወሀውክ ፡ ወምሕረት ፡ ኢይከውን ፡ ላዕሌሆሙ ፡ ይቤ ፡ እግዚአ ፡ መናፍስት ።"
          },
          {
            "verse": "3",
            "text": "ወበውእቱ ፡ ጊዜ ፡ መሠጠኒ ፡ ደመና ፡ ወዐውሎ ፡ ነፋስ ፡ እምገጻ ፡ ለምድር ፡ ወአንበረኒ ፡ ውስተ ፡ ጽንፈ ፡ ሰማያት ።"
          },
          {
            "verse": "4",
            "text": "ወበህየ ፡ ርኢኩ ፡ ራእየ ፡ ካልአ ፡ ማኅደሪሆሙ ፡ ለጻድቃን ፡ ወምስካባቲሆሙ ፡ ለቅዱሳን ።"
          },
          {
            "verse": "5",
            "text": "በህየ ፡ ርእያ ፡ አዕይንትየ ፡ ማኅደሪሆሙ ፡ ምስለ ፡ መላእክት ፡ ወምስካባቲሆሙ ፡ ምስለ ፡ ቅዱሳን ፡ ወይስእሉ ፡ ወያስተበቍዑ ፡ ወይጼልዩ ፡ በእንተ ፡ ውሉደ ፡ ሰብእ ፡ ወጽድቅ ፡ ከመ ፡ ማይ ፡ ይውሕዝ ፡ በቅድሜሆሙ ፡ ወምሕረት ፡ ከመ ፡ ጠል ፡ ውስተ ፡ ምድር ፤ ከመዝ ፡ ውእቱ ፡ ማእከሎሙ ፡ ለዓለመ ፡ ዓለም ።"
          },
          {
            "verse": "6",
            "text": "ወበውእቱ ፡ መዋዕል ፡ ርእያ ፡ አዕይንትየ ፡ መካነ ፡ ኅሩያን ፡ ዘጽድቅ ፡ ወዘሃይማኖት ፡ ወጽድቅ ፡ ይከውን ፡ በመዋዕሊሆሙ ፡ ወጻድቃን ፡ ወኅሩያን ፡ ኍልቍ ፡ አልቦሙ ፡ ቅድሜሁ ፡ ለዓለመ ፡ ዓለም ።"
          },
          {
            "verse": "7",
            "text": "ወርኢኩ ፡ ማኅደሪሆሙ ፡ መትሕተ ፡ አክናፈ ፡ እግዚአ ፡ መናፍስት ፡ ወኵሎሙ ፡ ጻድቃን ፡ ወኅሩያን ፡ በቅድሜሁ ፡ ይትለሐዩ ፡ ከመ ፡ ብርሃነ ፡ እሳት ፡ ወአፉሆሙ ፡ ይመልእ ፡ በረከተ ፡ ወከናፍሪሆሙ ፡ ይሴብሑ ፡ ስሞ ፡ ለእግዚአ ፡ መናፍስት ፡ ወጽድቅ ፡ ቅድሜሁ ፡ ኢየኀልቅ ።"
          },
          {
            "verse": "8",
            "text": "ህየ ፡ ፈቀድኩ ፡ እኅድር ፡ ወፈተወቶ ፡ ነፍስየ ፡ ለውእቱ ፡ ማኅደር ፡ በህየ ፡ ኮነ ፡ ክፍልየ ፡ ቅድመ ፡ እስመ ፡ ከመዝ ፡ ጸንዐ ፡ በእንቲአየ ፡ በቅድመ ፡ እግዚአ ፡ መናፍስት ።"
          },
          {
            "verse": "9",
            "text": "ወበውእቶን ፡ መዋዕል ፡ ሰባሕኩ ፡ ወአልዓልኩ ፡ ስሞ ፡ ለእግዚአ ፡ መናፍስት ፡ በረከተ ፡ ወስብሐተ ፡ እስመ ፡ ውእቱ ፡ አጽንዐኒ ፡ በበረከት ፡ ወስብሐት ፡ በከመ ፡ ፈቃዱ ፡ ለእግዚአ ፡ መናፍስት ።"
          },
          {
            "verse": "10",
            "text": "ወጕንዱየ ፡ ርእያ ፡ አዕይንትየ ፡ በውእቱ ፡ መካን ፡ ወባረክዎ ፡ እንዘ ፡ እብል ፡ ቡሩክ ፡ ውእቱ ፡ ወይትባረክ ፡ እምቅድም ፡ ወእስከ ፡ ለዓለም ።"
          },
          {
            "verse": "11",
            "text": "ወበቅድሜሁ ፡ አቦ ፡ ማኅለቅት ፡ ውእቱ ፡ ያአምር ፡ ዘእንበለ ፡ ይትፈጠር ፡ ዓለም ፡ ምንት ፡ ውእቱ ፡ ዓለም ፡ ወለትውልደ ፡ ትውልድ ፡ ዘይከውን ።"
          },
          {
            "verse": "12",
            "text": "ይባርኩከ ፡ እለ ፡ ኢይነውሙ ፡ ወይቀውሙ ፡ በቅድመ ፡ ስብሐቲከ ፡ ወይባርኩከ ፡ ወይሴብሑ ፡ ወያሌዕሉ ፡ እንዘ ፡ ይብሉ ፡ ቅዱስ ፡ ቅዱስ ፡ ቅዱስ ፡ እግዚአ ፡ መናፍስት ፡ ይመልእ ፡ ምድረ ፡ መንፈሳት ።"
          },
          {
            "verse": "13",
            "text": "ወበህየ ፡ ርእያ ፡ አዕይንትየ ፡ ኵሎ ፡ እለ ፡ ኢይነውሙ ፡ ይቀውሙ ፡ ቅድሜሁ ፡ ወይባርኩ ፡ ወይብሉ ፡ ቡሩክ ፡ አንተ ፡ ወቡሩክ ፡ ስሙ ፡ ለእግዚእ ፡ ለዓለመ ፡ ዓለም ።"
          },
          {
            "verse": "14",
            "text": "ወተወለጠ ፡ ገጽየ ፡ እስከ ፡ ስእንኩ ፡ ነጽሮ ።"
          }
        ],
        [
          {
            "verse": "1",
            "text": "ወርኢኩ ፡ እምድኅረዝ ፡ አእላፈ ፡ አእላፍት ፡ ወትእልፊተ ፡ ትእልፊት ፡ ወአልቦሙ ፡ ኍልቍ ፡ ወሐሳብ ፡ እለ ፡ ይቀውሙ ፡ ቅድመ ፡ ስብሐተ ፡ እግዚአ ፡ መናፍስት ።"
          },
          {
            "verse": "2",
            "text": "ርኢኩ ፡ ወበ፬ክነፊሁ ፡ ለእግዚአ ፡ መናፍስት ፡ ርኢኢኩ ፡ ፬ገጸ ፡ ካልአ ፡ እምእለ ፡ ይቀውሙ ፡ ወአስማቲሆሙ ፡ አእመርኩ ፡ ዘአይድዐኒ ፡ አስማቲሆሙ ፡ መልአክ ፡ ዘመጽአ ፡ ምስሌየ ፡ ወኵሎ ፡ ኅቡኣተ ፡ አርአየኒ ።"
          },
          {
            "verse": "3",
            "text": "ወሰማዕኩ ፡ ቃሎሙ ፡ ለእልኩ ፡ ፬ገጽ ፡ እንዘ ፡ ይሴብሑ ፡ ቅድመ ፡ እግዚአ ፡ ስብሐት ።"
          },
          {
            "verse": "4",
            "text": "ቃል ፡ ቀዳማዊ ፡ ይባርኮ ፡ ለእግዚአ ፡ መናፍስት ፡ ለዓለመ ፡ ዓለም ።"
          },
          {
            "verse": "5",
            "text": "ወቃለ ፡ ካልአ ፡ ሰማዕኩ ፡ እንዘ ፡ ይባርኮ ፡ ለኅሩይ ፡ ወለኅሩያን ፡ እለ ፡ ስቁላን ፡ በእግዚአ ፡ መናፍስት ።"
          },
          {
            "verse": "6",
            "text": "ወሣልሰ ፡ ቃለ ፡ ሰማዕኩ ፡ እንዘ ፡ ይስእሉ ፡ ወይጼልዩ ፡ በእንተ ፡ እለ ፡ የኀድሩ ፡ ውስተ ፡ የብስ ፡ ወያስተበቍዑ ፡ በስሙ ፡ ለእግዚአ ፡ መናፍስት ።"
          },
          {
            "verse": "7",
            "text": "ወቃለ ፡ ራብዐ ፡ ሰማዕኩ ፡ እንዘ ፡ ይሰድዶሙ ፡ ለሰይጣናት ፡ ወኢየኀድጎሙ ፡ ይባኡ ፡ ኀበ ፡ እግዚአ ፡ መናፍስት ፡ ከመ ፡ ያስተዋድይዎሙ ፡ ለእለ ፡ የኀድሩ ፡ ዲበ ፡ የብስ ።"
          },
          {
            "verse": "8",
            "text": "ወእምድኅረዝ ፡ ተስእልክዎ ፡ ለመልአከ ፡ ሰላም ፡ ዘየሐውር ፡ ምስሌየ ፡ ዘውእቱ ፡ አርአየኒ ፡ ኵሎ ፡ ዘኅቡእ ፡ ወእቤሎ ፡ መኑ ፡ ውእቶሙ ፡ እሉ ፡ ፬ገጽ ፡ ዘርኢኩ ፡ ወእለ ፡ ሰማዕኩ ፡ ቃሎሙ ፡ ወጸሐፍክዎሙ ።"
          },
          {
            "verse": "9",
            "text": "ወይቤለኒ ፡ ዝቀዳማዊ ፡ ውእቱ ፡ መሐሪ ፡ ወርኁቀ ፡ መዓት ፡ ቅዱስ ፡ ሚካኤል ፤ ወካልእ ፡ ዘዲበ ፡ ኵሉ ፡ ሕማም ፡ ወዲበ ፡ ኵሉ ፡ ቍስል ፡ ዘውሉደ ፡ ሰብእ ፡ ውእቱ ፡ ሩፋኤል ፤ ወሣልስ ፡ ዘዲበ ፡ ኵሉ ፡ ኃይል ፡ ውእቱ ፡ ቅዱስ ፡ ገብርኤል ፤ ወራብዕ ፡ ዘዲበ ፡ ንስሓ ፡ ወለተስፋ ፡ እለ ፡ ይወርሱ ፡ ሕይወተ ፡ ዘለዓለም ፡ ውእቱ ፡ ፋኑኤል ። ወእሉ ፡ ፬መላእክቲሁ ፡ ለእግዚአብሔር ፡ ልዑል ፡ ወ፬ቃለ ፡ ሰማዕኩ ፡ በውእቶን ፡ መዋዕል ።"
          }
        ],
        [
          {
            "verse": "1",
            "text": "ወርኢኩ ፡ ካልአ ፡ መባርቅተ ፡ ወከዋክብተ ፡ ሰማይ ፡ ወርኢኩ ፡ ከመ ፡ ይጼውዖሙ ፡ ለኵሎሙ ፡ በበአስማቲሆሙ ፡ ወይሰምዕዎ ።"
          },
          {
            "verse": "2",
            "text": "ወርኢክዎ ፡ በመዳልወ ፡ ጽድቅ ፡ ከመ ፡ ይደለዉ ፡ በብርሃናቲሆሙ ፡ በራኅበ ፡ መካናቲሆሙ ፡ ወዕለተ ፡ ኩነቶሙ ፡ ወሚጠቶሙ ፤ መብረቅ ፡ መብረቀ ፡ ይወልድ ፤ ወሚጠቶሙ ፡ በኍልቈ ፡ መላእክት ፡ ወሃይማኖቶሙ ፡ የዐቅቡ ፡ በበይናቲሆሙ ።"
          },
          {
            "verse": "3",
            "text": "ወተስእልክዎ ፡ ለመልአክ ፡ ዘየሐውር ፡ ምስሌየ ፡ ዘአርአየኒ ፡ ዘኅቡእ ፡ ምንት ፡ እሎንቱ ።"
          },
          {
            "verse": "4",
            "text": "ወይቤለኒ ፡ ምስለ ፡ ዘዚአሆሙ ፡ አርአየከ ፡ እግዚአ ፡ መናፍስት ፡ እሉ ፡ እሙንቱ ፡ አስማቲሆሙ ፡ ለጻድቃን ፡ እለ ፡ የኅድሩ ፡ ዲበ ፡ የብስ ፡ ወየአምኑ ፡ በስሙ ፡ ለእግዚአ ፡ መናፍስት ፡ ለዓለመ ፡ ዓለም ።"
          }
        ],
        [
          {
            "verse": "1",
            "text": "ጥበብ ፡ መካነ ፡ ኢረከበት ፡ ኀበ ፡ ተኀድር ፡ ወሀለወት ፡ ማኅደራ ፡ ውስተ ፡ ሰማያት ።"
          },
          {
            "verse": "2",
            "text": "መጽአት ፡ ጥበብ ፡ ከመ ፡ ትኅድር ፡ ውስተ ፡ ውሉደ ፡ ሰብእ ፡ ወኢረከበት ፡ ማኅደረ ፤ ጥበብ ፡ ውስተ ፡ መካና ፡ ገብአት ፡ ወተፅዕነት ፡ ማእከለ ፡ መላእክት ።"
          },
          {
            "verse": "3",
            "text": "ወዐመፃ ፡ ወፅአት ፡ እመዛግብቲሃ ፡ ዘኢፈቀደት ፡ ረከበት ፡ ወኀደረት ፡ ውስቴቶሙ ፡ ከመ ፡ ዝናም ፡ በበድው ፡ ወከመ ፡ ጠል ፡ በምድር ፡ ጽምእት ።"
          }
        ],
        [
          {
            "verse": "1",
            "text": "ወርኢኩ ፡ ካልአ ፡ መባርቅተ ፡ ወከዋክብተ ፡ ሰማይ ፡ ወርኢኩ ፡ ከመ ፡ ይጼውዖሙ ፡ ለኵሎሙ ፡ በበአስማቲሆሙ ፡ ወይሰምዕዎ ።"
          },
          {
            "verse": "2",
            "text": "ወርኢክዎ ፡ በመዳልወ ፡ ጽድቅ ፡ ከመ ፡ ይደለዉ ፡ በብርሃናቲሆሙ ፡ በራኅበ ፡ መካናቲሆሙ ፡ ወዕለተ ፡ ኩነቶሙ ፡ ወሚጠቶሙ ፤ መብረቅ ፡ መብረቀ ፡ ይወልድ ፤ ወሚጠቶሙ ፡ በኍልቈ ፡ መላእክት ፡ ወሃይማኖቶሙ ፡ የዐቅቡ ፡ በበይናቲሆሙ ።"
          },
          {
            "verse": "3",
            "text": "ወተስእልክዎ ፡ ለመልአክ ፡ ዘየሐውር ፡ ምስሌየ ፡ ዘአርአየኒ ፡ ዘኅቡእ ፡ ምንት ፡ እሎንቱ ።"
          },
          {
            "verse": "4",
            "text": "ወይቤለኒ ፡ ምስለ ፡ ዘዚአሆሙ ፡ አርአየከ ፡ እግዚአ ፡ መናፍስት ፡ እሉ ፡ እሙንቱ ፡ አስማቲሆሙ ፡ ለጻድቃን ፡ እለ ፡ የኅድሩ ፡ ዲበ ፡ የብስ ፡ ወየአምኑ ፡ በስሙ ፡ ለእግዚአ ፡ መናፍስት ፡ ለዓለመ ፡ ዓለም ።"
          }
        ],
        [
          {
            "verse": "1",
            "text": "ወካልኣተ ፡ ርኢኩ ፡ በእንተ ፡ መብረቅ ፡ እፎ ፡ ይቀውሙ ፡ እምከዋክብት ፡ ወይከውኑ ፡ መብረቀ ፡ ወኢይክሉ ፡ ኀዲገ ፡ ምስሌሆሙ ።"
          }
        ],
        [
          {
            "verse": "1",
            "text": "ወዝካልእ ፡ ምሳሌ ፡ ዲበ ፡ እለ ፡ ይክህዱ ፡ ስሞ ፡ ለማኅደረ ፡ ቅዱሳን ፡ ወለእግዚአ ፡ መናፍስት ።"
          },
          {
            "verse": "2",
            "text": "እሰማየ ፡ የዐርጉ ፡ ወኢምድረ ፡ ይበጽሑ ፡ ከመዝ ፡ ይከውን ፡ ክፍለ ፡ ኃጥኣን ፡ እለ ፡ ይክሕዱ ፡ ስሞ ፡ ለእግዚአ ፡ መናፍስት ፡ እለ ፡ ከመዝ ፡ ይትዐቀብ ፡ ለዕለተ ፡ ሥራኅ ፡ ወምንዳቤ ።"
          },
          {
            "verse": "3",
            "text": "በይእቲ ፡ ዕለት ፡ ይነብር ፡ በመንበረ ፡ ስብሐት ፡ ኅሩይ ፡ ወየኀሪ ፡ ምግባሪሆሙ ፡ ወምዕራፎሙ ፡ ኍልቍ ፡ አልቦሙ ፡ ወመንፈሶሙ ፡ በማእከሎሙ ፡ ትጸንዕ ፡ ሶበ ፡ ርእይዎ ፡ ለኅሩየ ፡ ዚአየ ፡ ወለእለ ፡ ሰከዩ ፡ ስምየ ፡ ቅዱሰ ፡ ወስቡሐ ።"
          },
          {
            "verse": "4",
            "text": "ወበይእቲ ፡ ዕለት ፡ አነብሮ ፡ በማእከሎሙ ፡ ለኅሩየ ፡ ዚአየ ፡ ወእዌልጣ ፡ ለሰማይ ፡ ወእገብራ ፡ ለበረከት ፡ ወብርሃን ፡ ዘለዓለም ።"
          },
          {
            "verse": "5",
            "text": "ወእዌልጣ ፡ ለየብስ ፡ ወእገብራ ፡ ለበረከት ፡ ወለኅሩያነ ፡ ዚአየ ፡ አነብሮሙ ፡ ውስቴታ ፡ ወእለ ፡ ይገብሩ ፡ ኀጢአተ ፡ ወጌጋየ ፡ እይከይዱ ፡ ውስቴታ ።"
          },
          {
            "verse": "6",
            "text": "እስመ ፡ አነ ፡ ርኢክዎሙ ፡ ወአጽገብክዎሙ ፡ በሰላም ፡ ለጻድቃንየ ፡ ወአንበርክዎሙ ፡ ቅድሜየ ፡ ወቀርበት ፡ ኀቤየ ፡ ኵነኔ ፡ ለኃጥኣን ፡ ከመ ፡ ኣህጕሎሙ ፡ እምገጸ ፡ ምድር ።"
          }
        ],
        [
          {
            "verse": "1",
            "text": "ወበህየ ፡ ርኢኩ ፡ ዘሎቱ ፡ ርእሰ ፡ መዋዕል ፡ ወርእሱ ፡ ከመ ፡ ፀምር ፡ ጸዐዳ ፡ ወምስሌሁ ፡ ካልእ ፡ ዘገጹ ፡ ከመ ፡ ርእየተ ፡ ሰብእ ፡ ወምሉእ ፡ ጸጋ ፡ ገጹ ፡ ከመ ፡ ፩እመላእክት ፡ ቅዱሳን ።"
          },
          {
            "verse": "2",
            "text": "ወተስእልክዎ ፡ ለ፩እመላእክት ፡ ዘየሐውር ፡ ምስሌየ ፡ ወኵሎ ፡ ኅቡኣተ ፡ ዘአርአየኒ ፡ በእንተ ፡ ዝኩ ፡ ወልደ ፡ ሰብእ ፡ መኑ ፡ ውእቱ ፡ ወእምአይቴ ፡ ይከውን ፡ ውእቱ ፡ በእንተ ፡ ምንት ፡ ምስለ ፡ ርእሰ ፡ መዋዕል ፡ የሐውር ።"
          },
          {
            "verse": "3",
            "text": "ወአውሥአኒ ፡ ወይቤለኒ ፡ ዝንቱ ፡ ውእቱ ፡ ወልደ ፡ ሰብእ ፡ ዘሎቱ ፡ ኮነ ፡ ጽድቅ ፡ ወጽድቅ ፡ ምስሌሁ ፡ ኃደረ ፡ ወኵሎ ፡ መዛግብተ ፡ ዘኅቡእ ፡ ውእቱ ፡ ይከሥት ፡ እስመ ፡ እግዚአ ፡ መናፍስት ፡ ኪያሁ ፡ ኀረየ ፡ ወዘክፍሉ ፡ ኵሎ ፡ ሞአ ፡ በቅድመ ፡ እግዚአ ፡ መናፍስት ፡ በርትዕ ፡ ለዓለም ።"
          },
          {
            "verse": "4",
            "text": "ወዝንቱ ፡ ወልደ ፡ ሰብእ ፡ ዘርኢከ ፡ ያነሥኦሙ ፡ ለነገሥት ፡ ወለኀያላን ፡ እምስካባቲሆሙ ፡ ወለጽኑዓን ፡ እመናብርቲሆሙ ፡ ወይፈትሕ ፡ ልጓማተ ፡ ጽኑዓን ፡ ወያደቅቅ ፡ አስናነ ፡ ኃጥኣን ።"
          },
          {
            "verse": "5",
            "text": "ወይገፈትዖሙ ፡ ለነገሥት ፡ እመናብርቲሆሙ ፡ ወእመንግሥቶሙ ፡ እስመ ፡ እያሌዕልዎ ፡ ወኢይሴብሕዎ ፡ ወኢይገንዩ ፡ እምአይቴ ፡ ተውህበት ፡ ሎሙ ፡ መንግሥት ።"
          },
          {
            "verse": "6",
            "text": "ወገጸ ፡ ጽኑዓን ፡ ይገፈትዕ ፡ ወይመልኦሙ ፡ ኀፍረት ፡ ወጽልመት ፡ ይከውኖሙ ፡ ማኅደሪሆሙ ፡ ወዕፄያት ፡ ይከውኖሙ ፡ ምስካቦሙ ፡ ወኢይሴፈዉ ፡ ከመ ፡ ይትነሥኡ ፡ እምስካባቲሆሙ ፡ እስመ ፡ ኢያሌዕሉ ፡ ስሞ ፡ ለእግዚአ ፡ መናፍስት ።"
          },
          {
            "verse": "7",
            "text": "ወእሙንቱ ፡ ኮኑ ፡ እለ ፡ ይኴንኑ ፡ ከዋክብተ ፡ ሰማይ ፡ ወያሌዕሉ ፡ እደዊሆሙ ፡ ውስተ ፡ ልዑል ፡ ወይከይዱ ፡ ዲበ ፡ የብስ ፡ ወየኀድሩ ፡ ውስቴታ ፡ ወኵሉ ፡ ተግባሮሙ ፡ ዐመፃ ፡ ወያርእዩ ፡ ተግባሮሙ ፡ ዐመፃ ፡ ወኀይሎሙ ፡ ዲበ ፡ ብዕሎሙ ፡ ወሃይማኖቶሙ ፡ ኮነ ፡ ለአማልክት ፡ እለ ፡ ገብሩ ፡ በእደዊሆሙ ፡ ወክሕድዎ ፡ ለስሙ ፡ ለእግዚአ ፡ መናፍስት ።"
          },
          {
            "verse": "8",
            "text": "ወይሰደዱ ፡ እምአብያተ ፡ ምስትጉቡአ ፡ ዚአሁ ፡ ወለመሃይምናን ፡ እለ ፡ ስቁላን ፡ በስሙ ፡ ለእግዚአ ፡ መናፍስት ።"
          }
        ],
        [
          {
            "verse": "1",
            "text": "ወበውእቱ ፡ መዋዕል ፡ ዐርገት ፡ ጸሎተ ፡ ጻድቃን ፡ ወደመ ፡ ጻድቅ ፡ እምነ ፡ ምድር ፡ ቅድመ ፡ እግዚአ ፡ መናፍስት ።"
          },
          {
            "verse": "2",
            "text": "በእሉ ፡ መዋዕል ፡ የኀብሩ ፡ ቅዱሳን ፡ እለ ፡ ይነብሩ ፡ መልዕልተ ፡ ሰማያት ፡ በ፩ቃል ፡ ወያስተበቍዑ ፡ ወይጼልዩ ፡ ወይሴብሑ ፡ ወያአኵቱ ፡ ወይባርኩ ፡ ለስሙ ፡ ለእግዚአ ፡ መናፍስት ፡ በእንተ ፡ ደመ ፡ ጻድቃን ፡ ዘተክዕወ ፡ ወጸሎቶሙ ፡ ለጻድቃን ፡ ከመ ፡ ኢትፀራእ ፡ በቅድመ ፡ እግዚአ ፡ መናፍስት ፡ ከመ ፡ ይትገበር ፡ ሎሙ ፡ ኵነኔ ፡ ወትዕግሥት ፡ ኢይኩን ፡ ሎሙ ፡ ለዓለም ።"
          },
          {
            "verse": "3",
            "text": "ወበእማንቱ ፡ መዋዕል ፡ ርኢክዎ ፡ ለርእሰ ፡ መዋዕል ፡ ሶበ ፡ ነበረ ፡ በመንበረ ፡ ስብሐቲሁ ፡ ወመጻሕፍተ ፡ ሕያዋን ፡ በቅድሜሁ ፡ ተከሥቱ ፡ ወኵሉ ፡ ኀይሉ ፡ ዘመልዕልተ ፡ ሰማያት ፡ ወዐውደ ፡ ዚአሁ ፡ ይቀውሙ ፡ ቅድሜሁ ።"
          },
          {
            "verse": "4",
            "text": "ወልቦሙ ፡ ለቅዱሳን ፡ ትመልእ ፡ ፍሥሐ ፡ እስመ ፡ በጽሐ ፡ ኍልቋ ፡ ለጽድቅ ፡ ወጸሎቶሙ ፡ ለጻድቃን ፡ ተሰምዐ ፡ ወደሙ ፡ ለጻድቅ ፡ በቅድመ ፡ እግዚአ ፡ መናፍስት ፡ ተፈቅደ ።"
          }
        ],
        [
          {
            "verse": "1",
            "text": "ወበውእቱ ፡ መካን ፡ ርኢኩ ፡ ነቅዐ ፡ ጽድቅ ፡ ወኢይትኌለቍ ፡ ወበዐውዱ ፡ የዐውዶ ፡ ብዙኅ ፡ አንቅዕተ ፡ ጥበብ ፡ ወኵሎሙ ፡ ጽሙኣን ፡ ይሰትዩ ፡ እምኔሆሙ ፡ ወይትመልኡ ፡ ጥበበ ፡ ወማኅደሪሆሙ ፡ ምስለ ፡ ጻድቃን ፡ ወቅዱሳን ፡ ወኅሩያን ።"
          },
          {
            "verse": "2",
            "text": "ወበይእቲ ፡ ሰዓት ፡ ተጸውዐ ፡ ዝኩ ፡ ወልደ ፡ ሰብእ ፡ በኀበ ፡ እግዚአ ፡ መናፍስት ፡ ወስሙ ፡ መቅድመ ፡ ርእሰ ፡ መዋዕል ።"
          },
          {
            "verse": "3",
            "text": "ወዘእንበለ ፡ ይትፈጠር ፡ ፀሐይ ፡ ወተአምር ፡ ዘእንበለ ፡ ይትገበሩ ፡ ከዋክብተ ፡ ሰማይ ፡ ወስሙ ፡ ተጸውዐ ፡ በቅድመ ፡ እግዚአ ፡ መናፍስት ።"
          },
          {
            "verse": "4",
            "text": "ውእቱ ፡ ይከውን ፡ በትረ ፡ ለጻድቃን ፡ ወቅዱሳን ፡ ከመ ፡ ቦቱ ፡ ይትመርጐዙ ፡ ወኢይደቁ ፡ ወውእቱ ፡ ብርሃነ ፡ አሕዛብ ፡ ወውእቱ ፡ ይከውን ፡ ተስፋ ፡ ለእለ ፡ የሐሙ ፡ በልቦሙ ።"
          },
          {
            "verse": "5",
            "text": "ይወድቁ ፡ ወይሰግዱ ፡ ቅድሜሁ ፡ ኵሎሙ ፡ እለ ፡ የኀድሩ ፡ ዲበ ፡ የብስ ፡ ወይባርክዎ ፡ ወይሴብሕዎ ፡ ወይዜምሩ ፡ ሎቱ ፡ ለስመ ፡ እግዚአ ፡ መናፍስት ።"
          },
          {
            "verse": "6",
            "text": "ወበእንተዝ ፡ ኮነ ፡ ኅሩየ ፡ ወኅቡአ ፡ በቅድሜሁ ፡ እምቅድመ ፡ ይትፈጠር ፡ ዓለም ፡ ወእስከ ፡ ለዓለም ፡ በቅድሜሁ ።"
          },
          {
            "verse": "7",
            "text": "ወከሠቶ ፡ ለቅዱሳን ፡ ወለጻድቃን ፡ ጥበቡ ፡ ለእግዚአ ፡ መናፍስት ፡ እስመ ፡ ዐቀበ ፡ ክፍሎሙ ፡ ለጻድቃን ፡ እስመ ፡ ጸልእዎ ፡ ወመነንዎ ፡ ለዝ ፡ ዓለም ፡ ዘዐመፃ ፡ ወኵሎ ፡ ምግባሮ ፡ ወፍናዊሁ ፡ ጸልኡ ፡ በስሙ ፡ ለእግዚአ ፡ መናፍስት ፡ እስመ ፡ በስመ ፡ ዚአሁ ፡ ይድኅኑ ፡ ወፈቃዴ ፡ ኮነ ፡ ለሕይወቶሙ ።"
          },
          {
            "verse": "8",
            "text": "ወበውእቱ ፡ መዋዕል ፡ ኮኑ ፡ ትሑታነ ፡ ገጽ ፡ ነገሥተ ፡ ምድር ፡ ወጽኑዓን ፡ እለ ፡ ይእኅዝዋ ፡ ለየብስ ፡ በእንተ ፡ ምግባረ ፡ እደዊሆሙ ፡ እስመ ፡ በዕለተ ፡ ጻዕቆሙ ፡ ወጻሕቦሙ ፡ ኢያድኅኑ ፡ ነፍሶሙ ።"
          },
          {
            "verse": "9",
            "text": "ወውስተ ፡ እደዊሆሙ ፡ ለኅሩያነ ፡ ዚአየ ፡ እወድዮሙ ፡ ከመ ፡ ሣዕር ፡ ውስተ ፡ እሳት ፡ ወከመ ፡ ዐረር ፡ ውስተ ፡ ማይ ፡ ከመዝ ፡ ይውዕዩ ፡ እምቅድመ ፡ ገጸ ፡ ጻድቃን ፡ ወይሰጠሙ ፡ እምቅድመ ፡ ገጸ ፡ ቅዱሳን ፡ ወኢይትረከብ ፡ ሎሙ ፡ አሰር ።"
          },
          {
            "verse": "10",
            "text": "ወበዕለተ ፡ ጻሕበ ፡ ዚአሆሙ ፡ ዕረፍት ፡ ትከውን ፡ በዲበ ፡ ምድር ፡ ወበቅድሜሁ ፡ ይወድቁ ፡ ወኢይትነሥኡ ፡ ወአልቦ ፡ ዘይትሜጠዎሙ ፡ በእደዊሁ ፡ ወያነሥኦሙ ፡ እስመ ፡ ክሕድዎ ፡ ለእግዚአ ፡ መናፍስት ፡ ወለመሲሑ ፡ ወይትባረክ ፡ ስሙ ፡ ለእግዚአ ፡ መናፍስት ።"
          }
        ],
        [
          {
            "verse": "1",
            "text": "እስመ ፡ ጥበብ ፡ ተክዕወ ፡ ከመ ፡ ማይ ፡ ወስብሐት ፡ ኢተኀልቅ ፡ ቅድሜሁ ፡ ለዓለመ ፡ ዓለም ።"
          },
          {
            "verse": "2",
            "text": "እስመ ፡ ኀያል ፡ ውእቱ ፡ በኵሉ ፡ ኅቡኣተ ፡ ጽድቅ ፡ ወዐመፃ ፡ ከመ ፡ ጽላሎት ፡ የኀልፍ ፡ ወምቅዋም ፡ አልቦ ፡ እስመ ፡ ቆመ ፡ ኅሩይ ፡ በቅድመ ፡ እግዚአ ፡ መናፍስት ፡ ወስብሐቲሁ ፡ ለዓለመ ፡ ዓለም ፡ ወኀይሉ ፡ ለትውልደ ፡ ትውልድ ።"
          },
          {
            "verse": "3",
            "text": "ወቦቱ ፡ የኀድር ፡ መንፈሰ ፡ ጥበብ ፡ ወመንፈሰ ፡ ዘያሌቡ ፡ ወመንፈሰ ፡ ትምህርት ፡ ወኀይል ፡ ወመንፈሰ ፡ እለ ፡ ኖሙ ፡ በጽድቅ ።"
          },
          {
            "verse": "4",
            "text": "ወውእቱ ፡ ይኴንን ፡ ዘኅቡኣት ፡ ወነገረ ፡ በክ ፡ እልቦ ፡ ዘይክል ፡ ብሂለ ፡ በቅድሜሁ ፡ እስመ ፡ ኅሩይ ፡ ውእቱ ፡ በቅድመ ፡ እግዚአ ፡ መናፍስት ፡ በከመ ፡ ውእቱ ፡ ፈቀደ ።"
          }
        ],
        [
          {
            "verse": "1",
            "text": "ወበእማንቱ ፡ መዋዕል ፡ ሚጠት ፡ ትከውን ፡ ለቅዱሳን ፡ ወለኅሩያን ፡ ወብርሃነ ፡ መዋዕ ፡ ዲቤሆሙ ፡ የኀድር ፡ ወስብሐት ፡ ወክብር ፡ ለቅዱሳን ፡ ይትመየጥ ።"
          },
          {
            "verse": "2",
            "text": "ወበዕለት ፡ እንተ ፡ ጻሕብ ፡ ትዘገብ ፡ እኪት ፡ ላዕለ ፡ ኃጥኣን ፡ ወይመውኡ ፡ ጻድቃን ፡ በስሙ ፡ ለእግዚአ ፡ መናፍስት ፡ ወያርኢ ፡ ለካልኣን ፡ ከመ ፡ ይነስሑ ፡ ወይኅድጉ ፡ ምግባረ ፡ እደዊሆሙ ።"
          },
          {
            "verse": "3",
            "text": "ወኢይከውን ፡ ሎሙ ፡ ክብር ፡ በቅድመ ፡ እግዚአ ፡ መናፍስት ፡ ወበስሙ ፡ ይድኅኑ ፡ ወእግዚአ ፡ መናፍስት ፡ ይምሕሮሙ ፡ እስመ ፡ ብዙኅ ፡ ምሕረቱ ።"
          },
          {
            "verse": "4",
            "text": "ወጻድቅ ፡ ውእቱ ፡ በኵነኔሁ ፡ ወበቅድመ ፡ ስብሐቲሁ ፡ ወዐመፃ ፡ እትቀውም ፡ በኵነኔሁ ፡ ዘኢይኔስሕ ፡ በቅድሜሁ ፡ ይትሐጐል ።"
          },
          {
            "verse": "5",
            "text": "ወእምይእዜሰ ፡ ኢይምሕሮሙ ፡ ይቤ ፡ እግዚአ ፡ መናፍስት ።"
          }
        ],
        [
          {
            "verse": "1",
            "text": "ወነጸርኩ ፡ ወተመየጥኩ ፡ ካልአ ፡ ገጸ ፡ ምድር ፡ ወርኢኩ ፡ ህየ ፡ ቈላ ፡ ዕሙቀ ፡ እንዘ ፡ ትነድድ ፡ እሳት ።"
          },
          {
            "verse": "2",
            "text": "ወአምጽእዎሙ ፡ ለነገሥት ፡ ወለኀያላን ፡ ወወደይዎሙ ፡ ውስተ ፡ ዕሙቅ ፡ ቈላ ።"
          },
          {
            "verse": "3",
            "text": "ወበህየ ፡ ርእያ ፡ አዕይንትየ ፡ ዘመባዕላቲሆሙ ፡ እንዘ ፡ ይገብርዎሙ ፡ መዓሠርተ ፡ ኀፂን ፡ ዘአልቦ ፡ መድሎት ።"
          },
          {
            "verse": "4",
            "text": "ወተስእልክዎ ፡ ለመልአከ ፡ ሰላም ፡ ዘየሐውር ፡ ምስሌየ ፡ እንዘ ፡ እብ ፡ እሉ ፡ ማእሥራተ ፡ መባዕላት ፡ ለመኑ ፡ ይዴለዉ ።"
          },
          {
            "verse": "5",
            "text": "ወይቤለኒ ፡ እሉ ፡ ይዴለዉ ፡ ለትዕይንተ ፡ አዛዝኤል ፡ ከመ ፡ ይትመጠውዎሙ ፡ ወይደይዎሙ ፡ መትሕተ ፡ ኵሉ ፡ ደይን ፡ ወአእባነ ፡ ጠዋያተ ፡ ይከድኑ ፡ መላትሒሆሙ ፡ በከመ ፡ አዘዘ ፡ እግዚአ ፡ መናፍስት ።"
          },
          {
            "verse": "6",
            "text": "ሚካኤል ፡ ወገብርኤል ፡ ሩፋኤል ፡ ወፋኑኤል ፡ ውእቶሙ ፡ ያጸንዕዎሙ ፡ በይእቲ ፡ ዕለት ፡ ዐባይ ፡ በውስተ ፡ ዕቶነ ፡ እሳት ፡ ዘይነድድ ፡ ይወድይዎሙ ፡ ውእተ ፡ ዕለተ ፡ ከመ ፡ ይትበቀል ፡ እምኔሆሙ ፡ እግዚአ ፡ መናፍስት ፡ በዐመፃሆሙ ፡ በእንተ ፡ ዘኮኑ ፡ ላእካነ ፡ ለሰይጣን ፡ ወአስሐትዎሙ ፡ ለእለ ፡ የኀድሩ ፡ ዲበ ፡ የብስ ።"
          },
          {
            "verse": "7",
            "text": "ወበውእቱ ፡ መዋዕል ፡ ይወጽእ ፡ መቅሠፍቱ ፡ ለእግዚአ ፡ መናፍስት ፡ ወይትረኀዉ ፡ ኵሉ ፡ መዛግብተ ፡ ማያት ፡ ዘመልዕልተ ፡ ሰማያት ፡ ወዲበ ፡ አንቅዕት ፡ እለ ፡ መትሕተ ፡ ሰማያት ፡ ወዘመትሕተ ፡ ምድር ።"
          },
          {
            "verse": "8",
            "text": "ወይዴመሩ ፡ ኵሎሙ ፡ ማያት ፡ ምስለ ፡ ማያት ፡ ዘመልዕልተ ፡ ሰማያት ፡ ማይሰ ፡ ዘመልዕልተ ፡ ሰማይ ፡ ተባዕታይ ፡ ውእቱ ፡ ወማይ ፡ ዘመትሕተ ፡ ምድር ፡ አንስታይ ፡ ይእቲ ።"
          },
          {
            "verse": "9",
            "text": "ወይደመሰሱ ፡ ኵሉ ፡ እለ ፡ የኀድሩ ፡ ዲበ ፡ የብስ ፡ ወእለ ፡ የኀድሩ ፡ መትሕተ ፡ አጽናፈ ፡ ሰማይ ።"
          },
          {
            "verse": "10",
            "text": "ወበእንተዝ ፡ አእመርዋ ፡ ለዐመፃሆሙ ፡ እንተ ፡ ገብሩ ፡ በዲበ ፡ ምድር ፡ ወበእንተዝ ፡ ይትኀጐሉ ።"
          }
        ],
        [
          {
            "verse": "1",
            "text": "ወእምድኅረ ፡ እማንቱ ፡ መዋዕል ፡ በውእቱ ፡ መካን ፡ ኀበ ፡ ርኢኩ ፡ ኵሎ ፡ ራእያተ ፡ ዘኅቡእ ፡ እስመ ፡ ተመሠጥኩ ፡ በነኰርኳረ ፡ ነፋስ ፡ ወወሰዱኒ ፡ ውስተ ፡ ዐረብ ።"
          },
          {
            "verse": "2",
            "text": "በህየ ፡ ርእያ ፡ አዕይንትየ ፡ ኅቡኣተ ፡ ሰማይ ፡ ኵሎ ፡ ዘይከውን ፡ ሀሎ ፡ በዲበ ፡ ምድር ፡ ደብረ ፡ ሐፂን ፤ ወደብረ ፡ ፀሪቅ ፤ ወደብረ ፡ ብሩር ፤ ወደብረ ፡ ወርቅ ፤ ወደብረ ፡ ነጠብጣብ ፤ ወደብረ ፡ ዐረር ።"
          },
          {
            "verse": "3",
            "text": "ወተስእልክዎ ፡ ለመልአክ ፡ ዘየሐውር ፡ ምስሌየ ፡ እንዘ ፡ እብል ፡ ምንት ፡ ውእቱ ፡ እሉ ፡ እሙንቱ ፡ እለ ፡ በኅቡዕ ፡ ርኢኩ ።"
          },
          {
            "verse": "4",
            "text": "ወይቤለኒ ፡ እሉ ፡ ኵሎሙ ፡ ዘርኢከ ፡ ለሥልጣነ ፡ መሲሑ ፡ እሙንቱ ፡ ይከውኑ ፡ ከመ ፡ የአዝዝ ፡ ወይትኀየል ፡ ዲበ ፡ ምድር ።"
          },
          {
            "verse": "5",
            "text": "ወአውሥአኒ ፡ እንዘ ፡ ይብል ፡ ውእቱ ፡ መልአከ ፡ ሰላም ፡ ጽናሕ ፡ ንስቲተ ፡ ወትሬኢ ፡ ወይትከሠት ፡ ለከ ፡ ኵሉ ፡ ዘኅቡእ ፡ ዘተከለ ፡ እግዚአ ፡ መናፍስት ።"
          },
          {
            "verse": "6",
            "text": "ወእሎንቱ ፡ አድባር ፡ ዘርኢከ ፡ ደብረ ፡ ሐፂን ፤ ወደብረ ፡ ፀሪቅ ፤ ወደብረ ፡ ብሩር ፤ ወደብረ ፡ ወርቅ ፤ ወደብረ ፡ ነጠብጣብ ፤ ወደብረ ፡ ዐረር ፤ እሉ ፡ ኵሎሙ ፡ ቅድሜሁ ፡ ለኅሩይ ፡ ይከውኑ ፡ ከመ ፡ መዓረ ፡ ግራ ፡ ዘቅድመ ፡ ገጸ ፡ እሳት ፡ ወከመ ፡ ማይ ፡ ዘይወርድ ፡ እምላዕሉ ፡ ዲበ ፡ እማንቱ ፡ አድባር ፡ ወይከውኑ ፡ ድኩማነ ፡ በቅድመ ፡ እገሪሁ ።"
          },
          {
            "verse": "7",
            "text": "ወይከውን ፡ በእማንቱ ፡ መዋዕል ፡ ኢይድኅኑ ፡ ኢበወርቅ ፡ ወኢበብሩር ፡ ወኢይክሉ ፡ ድኂነ ፡ ወጐይየ ።"
          },
          {
            "verse": "8",
            "text": "ወኢይከውን ፡ ሐፂን ፡ ለፀብእ ፡ ወኢልብስ ፡ ለድርዐ ፡ እንግድዓ ፡ እይበቍዕ ፡ ብርት ፡ ወኢናዕክ ፡ ኢይበቍዕ ፡ ወኢይትኌለቍ ፡ ወዐረር ፡ እይትፈቀድ ።"
          },
          {
            "verse": "9",
            "text": "እሉ ፡ ኵሎሙ ፡ ይትከሐዱ ፡ ወይትኀጐሉ ፡ ሀለዉ ፡ እምገጸ ፡ ምድር ፡ ሶበ ፡ ያስተርኢ ፡ ኅሩይ ፡ በቅድመ ፡ ገጹ ፡ ለአግዚአ ፡ መናፍስት ።"
          }
        ],
        [
          {
            "verse": "1",
            "text": "ወበህየ ፡ ርእያ ፡ አዕይንትየ ፡ ቈላ ፡ ዕሙቀ ፡ ወርኅው ፡ አፉሁ ፡ ወኵሎሙ ፡ እለ ፡ የኀድሩ ፡ ዲበ ፡ የብስ ፡ ወባሕር ፡ ወደሰያት ፡ አምኃ ፡ ወአስትዓ ፡ ወጋዳ ፡ ያመጽኡ ፡ ሎቱ ፡ ወዝክቱሰ ፡ ቈላ ፡ ዕሙቅ ፡ ኢይመልእ ።"
          },
          {
            "verse": "2",
            "text": "ወጌጋየ ፡ እደዊሆሙ ፡ ይገብሩ ፡ ወኵሎ ፡ ዘይጻምዉ ፡ ለጌጋይ ፡ ኃጥአን ፡ ይበልዑ ፡ ወእምገጹ ፡ ለእግዚአ ፡ መናፍስት ፡ ይትኀጐሉ ፡ ኃጥአን ፡ ወእምገጻ ፡ ለምድረ ፡ ዚአሁ ፡ ይትቀወሙ ፡ ወኢየኀልቁ ፡ ለዓለመ ፡ ዓለም ።"
          },
          {
            "verse": "3",
            "text": "እስመ ፡ ርኢክዎሙ ፡ ለመላእክተ ፡ መቅሠፍት ፡ እንዘ ፡ የሐውሩ ፡ ወያስተዳልዉ ፡ ኵሎ ፡ መባዕላተ ፡ ለሰይጣን ።"
          },
          {
            "verse": "4",
            "text": "ወተስእልክዎ ፡ ለመአከ ፡ ሰላም ፡ ዘየሐውር ፡ ምስሌየ ፡ እሎንተ ፡ መባዕላተ ፡ ለመኑ ፡ ያስተዳልውዎሙ ።"
          },
          {
            "verse": "5",
            "text": "ወይቤለኒ ፡ እሎንተ ፡ ያስተዳልውዎሙ ፡ ለነገሥት ፡ ወለኀያላን ፡ ዘዝንቱ ፡ ምድር ፡ ከመ ፡ ቦቱ ፡ ይትሐጐሉ ።"
          },
          {
            "verse": "6",
            "text": "ወእምድኅረ ፡ ዝንቱ ፡ ያስተርኢ ፡ ጻድቅ ፡ ወኅሩይ ፡ ቤተ ፡ ምስትጉቡአ ፡ ዚአሁ ፡ እምይእዜ ፡ ኢይትከልኡ ፡ በስሙ ፡ ለእግዚአ ፡ መናፍስት ።"
          },
          {
            "verse": "7",
            "text": "ወእሉ ፡ አድባር ፡ ይከውኑ ፡ በቅድመ ፡ ገጹ ፡ ከመ ፡ ምድር ፡ ወአውግር ፡ ይከውኑ ፡ ከመ ፡ ነቅዐ ፡ ማይ ፡ ወያዐርፉ ፡ ጻድቃን ፡ እም ፡ ጻማ ፡ ኃጥኣን ።"
          }
        ],
        [
          {
            "verse": "1",
            "text": "ወነጸርኩ ፡ ወተመየጥኩ ፡ ካልአ ፡ ገጸ ፡ ምድር ፡ ወርኢኩ ፡ ህየ ፡ ቈላ ፡ ዕሙቀ ፡ እንዘ ፡ ትነድድ ፡ እሳት ።"
          },
          {
            "verse": "2",
            "text": "ወአምጽእዎሙ ፡ ለነገሥት ፡ ወለኀያላን ፡ ወወደይዎሙ ፡ ውስተ ፡ ዕሙቅ ፡ ቈላ ።"
          },
          {
            "verse": "3",
            "text": "ወበህየ ፡ ርእያ ፡ አዕይንትየ ፡ ዘመባዕላቲሆሙ ፡ እንዘ ፡ ይገብርዎሙ ፡ መዓሠርተ ፡ ኀፂን ፡ ዘአልቦ ፡ መድሎት ።"
          },
          {
            "verse": "4",
            "text": "ወተስእልክዎ ፡ ለመልአከ ፡ ሰላም ፡ ዘየሐውር ፡ ምስሌየ ፡ እንዘ ፡ እብ ፡ እሉ ፡ ማእሥራተ ፡ መባዕላት ፡ ለመኑ ፡ ይዴለዉ ።"
          },
          {
            "verse": "5",
            "text": "ወይቤለኒ ፡ እሉ ፡ ይዴለዉ ፡ ለትዕይንተ ፡ አዛዝኤል ፡ ከመ ፡ ይትመጠውዎሙ ፡ ወይደይዎሙ ፡ መትሕተ ፡ ኵሉ ፡ ደይን ፡ ወአእባነ ፡ ጠዋያተ ፡ ይከድኑ ፡ መላትሒሆሙ ፡ በከመ ፡ አዘዘ ፡ እግዚአ ፡ መናፍስት ።"
          },
          {
            "verse": "6",
            "text": "ሚካኤል ፡ ወገብርኤል ፡ ሩፋኤል ፡ ወፋኑኤል ፡ ውእቶሙ ፡ ያጸንዕዎሙ ፡ በይእቲ ፡ ዕለት ፡ ዐባይ ፡ በውስተ ፡ ዕቶነ ፡ እሳት ፡ ዘይነድድ ፡ ይወድይዎሙ ፡ ውእተ ፡ ዕለተ ፡ ከመ ፡ ይትበቀል ፡ እምኔሆሙ ፡ እግዚአ ፡ መናፍስት ፡ በዐመፃሆሙ ፡ በእንተ ፡ ዘኮኑ ፡ ላእካነ ፡ ለሰይጣን ፡ ወአስሐትዎሙ ፡ ለእለ ፡ የኀድሩ ፡ ዲበ ፡ የብስ ።"
          },
          {
            "verse": "7",
            "text": "ወበውእቱ ፡ መዋዕል ፡ ይወጽእ ፡ መቅሠፍቱ ፡ ለእግዚአ ፡ መናፍስት ፡ ወይትረኀዉ ፡ ኵሉ ፡ መዛግብተ ፡ ማያት ፡ ዘመልዕልተ ፡ ሰማያት ፡ ወዲበ ፡ አንቅዕት ፡ እለ ፡ መትሕተ ፡ ሰማያት ፡ ወዘመትሕተ ፡ ምድር ።"
          },
          {
            "verse": "8",
            "text": "ወይዴመሩ ፡ ኵሎሙ ፡ ማያት ፡ ምስለ ፡ ማያት ፡ ዘመልዕልተ ፡ ሰማያት ፡ ማይሰ ፡ ዘመልዕልተ ፡ ሰማይ ፡ ተባዕታይ ፡ ውእቱ ፡ ወማይ ፡ ዘመትሕተ ፡ ምድር ፡ አንስታይ ፡ ይእቲ ።"
          },
          {
            "verse": "9",
            "text": "ወይደመሰሱ ፡ ኵሉ ፡ እለ ፡ የኀድሩ ፡ ዲበ ፡ የብስ ፡ ወእለ ፡ የኀድሩ ፡ መትሕተ ፡ አጽናፈ ፡ ሰማይ ።"
          },
          {
            "verse": "10",
            "text": "ወበእንተዝ ፡ አእመርዋ ፡ ለዐመፃሆሙ ፡ እንተ ፡ ገብሩ ፡ በዲበ ፡ ምድር ፡ ወበእንተዝ ፡ ይትኀጐሉ ።"
          }
        ],
        [
          {
            "verse": "1",
            "text": "ወእምድኅረዝ ፡ ነስሐ ፡ ርእሰ ፡ መዋዕል ፡ ወይቤ ፡ በከ ፡ አሕጐልክዎሙ ፡ ለኵሎሙ ፡ እለ ፡ ይነብሩ ፡ ዲበ ፡ የብስ ።"
          },
          {
            "verse": "2",
            "text": "ወመሐለ ፡ በስሙ ፡ ዐቢይ ፡ ከመ ፡ እምይእዜ ፡ ኢይገብር ፡ ከመዝ ፡ ለኵሎሙ ፡ እለ ፡ ይነብሩ ፡ ዲበ ፡ የብስ ፡ ወትእምርተ ፡ እወዲ ፡ በሰማያት ፡ ወይከውን ፡ ማእከሌየ ፡ ወማእከሎሙ ፡ ሃይማኖተ ፡ እስከ ፡ ለዓለም ፡ መጠነ ፡ መዋዕለ ፡ ሰማይ ፡ ዲበ ፡ ምድር ።"
          },
          {
            "verse": "3",
            "text": "ወእምዝ ፡ በትእዛዝየ ፡ ውእቱ ፡ ሶበ ፡ ፈቀድኩ ፡ ከመ ፡ አጽንዖሙ ፡ በእደ ፡ መላእክት ፡ በዕለተ ፡ ምንዳቤ ፡ ወሕማም ፡ ቅድመዝ ፡ መዓትየ ፡ ወመቅሠፍትየ ፡ የኀድር ፡ ላዕሌሆሙ ፡ መዓትየ ፡ ወመቅሠፍትየ ፡ ይቤ ፡ እግዚአብሔር ፡ እግዚአ ፡ መናፍስት ።"
          },
          {
            "verse": "4",
            "text": "ነገሥት ፡ ኀያላን ፡ እለ ፡ ተኀድሩ ፡ ውስተ ፡ የብስ ፡ ሀለወክሙ ፡ ትርአይዎ ፡ ለኅሩየ ፡ ዚአየ ፡ ከመ ፡ ይነብር ፡ በመንበረ ፡ ስብሐትየ ፡ ወይኴንኖ ፡ ለአዛዝኤል ፡ ወለኵሎሙ ፡ ማኅበረ ፡ ዚአሁ ፡ ወለትዕይንተ ፡ ዚአሁ ፡ ኵሎሙ ፡ በስሙ ፡ ለእግዚአ ፡ መናፍስት ።"
          }
        ],
        [
          {
            "verse": "1",
            "text": "ወርኢኩ ፡ በህየ ፡ ትዕይንተ ፡ መላእክት ፡ ዘመቅሠፍት ፡ እንዘ ፡ የሐውሩ ፡ ወእኁዛን ፡ መሣግረ ፡ ኀፂን ፡ ወብርት ።"
          },
          {
            "verse": "2",
            "text": "ወተስእልክዎ ፡ ለመልአከ ፡ ሰላም ፡ ዘየሐውር ፡ ምስሌየ ፡ እንዘ ፡ እብል ፡ ለመኑ ፡ የሐውፉ ፡ እለ ፡ ይእኅዙ ።"
          },
          {
            "verse": "3",
            "text": "ወይቤለኒ ፡ ፩፩ ፡ ለኅሩያነ ፡ ዚአሆሙ ፡ ወለፍቁራነ ፡ ዚአሆሙ ፡ ከመ ፡ ይትወደዩ ፡ ውስተ ፡ ንቅዐተ ፡ ማዕምቅት ፡ ዘቈላ ።"
          },
          {
            "verse": "4",
            "text": "ወአሜሃ ፡ ይመልእ ፡ ውእቱ ፡ ቈላ ፡ እምነ ፡ ኅሩያን ፡ ወፍቁራነ ፡ ዚአሆሙ ፡ ወይትዌዳዕ ፡ ዕለተ ፡ ሕይወቶሙ ፡ ወዕለተ ፡ ስሕተቶሙ ፡ እምይእዜ ፡ ኢይትኌለቍ ።"
          },
          {
            "verse": "5",
            "text": "ወበእማንቱ ፡ መዋዕል ፡ ይትጋብኡ ፡ መላእክት ፡ ወይወድዩ ፡ አርእስቲሆሙ ፡ ለምሥራቅ ፡ ለኀበ ፡ ሰብአ ፡ ጳርቴ ፡ ወሜድ ፡ የሐውስዎሙ ፡ ለነገሥት ፡ ወይበውእ ፡ ላዕሌሆሙ ፡ መንፈሰ ፡ ሀውክ ፡ ወየሀውክዎሙ ፡ እመናብርቲሆሙ ፡ ወይወፅኡ ፡ ከመ ፡ አናብስት ፡ እምስካባቲሆሙ ፡ ወከመ ፡ አዝእብት ፡ ርኁባን ፡ ማእከለ ፡ መርዔተ ፡ ዚአሆሙ ።"
          },
          {
            "verse": "6",
            "text": "ወየዐርጉ ፡ ወይከይድዎ ፡ ለምድረ ፡ ኅሩያነ ፡ ዚአሆሙ ፡ ወትከውን ፡ ምድረ ፡ ኅሩያነ ፡ ዚአሁ ፡ በቅድሜሆሙ ፡ ምክያደ ፡ ወአሰረ ።"
          },
          {
            "verse": "7",
            "text": "ወሀገረ ፡ ጻድቃነ ፡ ዚአየ ፡ ይከውን ፡ ማዕቅፈ ፡ ለአፍራሲሆሙ ፡ ወያነሥኡ ፡ በበይናቲሆሙ ፡ ቀትለ ፡ ወትጸንዕ ፡ የማኖሙ ፡ ዲቤሆሙ ፡ ወኢያአምሮ ፡ ብእሲ ፡ ለካልኡ ፡ ወለእኁሁ ፡ ወኢወልድ ፡ ለአቡሁ ፡ ወለእሙ ፡ እስከ ፡ ይከውን ፡ ኍልቈ ፡ አብድንት ፡ እሞቶሙ ፡ ወመቅሠፍቶሙ ፡ ወኢይከውን ፡ በከ ።"
          },
          {
            "verse": "8",
            "text": "ወበእማንቱ ፡ መዋዕል ፡ ትፈትሕ ፡ አፉሃ ፡ ሲኦ ፡ ል ፡ ወይሠጠሙ ፡ ውስቴታ ፡ ወሐጕሎሙ ፡ ሲኦል ፡ ትውኅጦሙ ፡ ለኃጥኣን ፡ እምገጸ ፡ ኅሩያን ።"
          }
        ],
        [
          {
            "verse": "1",
            "text": "ወኮነ ፡ እምድኅረዝ ፡ ርኢኩ ፡ ካልአ ፡ ትዕይንተ ፡ ሠረገላት ፡ እንዘ ፡ ይጼአኑ ፡ ሰብእ ፡ ዲቤሆሙ ፡ ወይመጽኡ ፡ ዲበ ፡ ነፋስ ፡ እምሥራቅ ፡ ወእምዕራብ ፡ እስከ ፡ መንፈቀ ፡ ዕለት ።"
          },
          {
            "verse": "2",
            "text": "ወተሰምዐ ፡ ቃለ ፡ ድምፀ ፡ ሰረገላቲሆሙ ፡ ወሶበ ፡ ኮነ ፡ ዝሀውክ ፡ ቅዱሳን ፡ እምሰማይ ፡ አእመሩ ፡ ወዐምደ ፡ ምድር ፡ ተሐውሰ ፡ እመንበሩ ፡ ወተሰምዐ ፡ እምአጽናፈ ፡ ምድር ፡ እስከ ፡ አጽናፈ ፡ ሰማይ ፡ በአሐቲ ፡ ዕለት ።"
          },
          {
            "verse": "3",
            "text": "ወይወድቁ ፡ ኵሎሙ ፡ ወይሰግዱ ፡ ለእግዚአ ፡ መናፍስት ፡ ወዝንቱ ፡ ውእቱ ፡ ተፍጻሜተ ፡ ካልእ ፡ ምሳሌ ።"
          }
        ],
        [
          {
            "verse": "1",
            "text": "ወአኀዝኩ ፡ እበል ፡ ሣልሰ ፡ ምሳሌ ፡ በእንተ ፡ ጻድቃን ፡ ወበእንተ ፡ ኅሩያን ።"
          },
          {
            "verse": "2",
            "text": "ብፁዓን ፡ አንትሙ ፡ ጻድቃን ፡ ወኅሩያን ፡ እስመ ፡ ስብሕ ፡ ክፍልክሙ ።"
          },
          {
            "verse": "3",
            "text": "ወይከውኑ ፡ ጻድቃን ፡ በብርሃነ ፡ ፀሐይ ፡ ወኅሩያን ፡ በብርሃነ ፡ ሕይወት ፡ ዘለዓለም ፡ ወማኅለቅት ፡ አልቦቱ ፡ ለመዋዕለ ፡ ሕይወቶሙ ፡ ወለቅዱሳን ፡ ኍልቈ ፡ መዋዕል ፡ አልቦሙ ።"
          },
          {
            "verse": "4",
            "text": "ወየኀሥሥዎ ፡ ለብርሃን ፡ ወይረክብ ፡ ጽድቀ ፡ በኀበ ፡ እግዚአ ፡ መናፍስት ፤ ሰላም ፡ ለጻድቃን ፡ በኀበ ፡ እግዚአ ፡ ዓለም ።"
          },
          {
            "verse": "5",
            "text": "ወእምድኅረዝ ፡ ይትበሀል ፡ ለቅዱሳን ፡ ከመ ፡ ይኅሥሡ ፡ በሰማይ ፡ ኅቡኣተ ፡ ጽድቅ ፡ ክፍለ ፡ ሃይማኖት ፡ እስመ ፡ ሠረቀ ፡ ከመ ፡ ፀሐይ ፡ ዲበ ፡ የብስ ፡ ወጽልመት ፡ ኀለፈ ።"
          },
          {
            "verse": "6",
            "text": "ወብርሃን ፡ ዘኢይትኌለቍ ፡ ይከውን ፡ ወበኍልቈ ፡ መዋዕል ፡ ኢይበውኡ ፡ እስመ ፡ ቀዳሚ ፡ ተሐጕለ ፡ ጽልመት ፡ ወብርሃን ፡ ይጸንዕ ፡ በቅድመ ፡ እግዚአ ፡ መናፍስት ፡ ወብርሃነ ፡ ርትዕ ፡ ትጸንዕ ፡ ለዓለም ፡ በቅድመ ፡ እግዚአ ፡ መናፍስት ።"
          }
        ],
        [
          {
            "verse": "1",
            "text": "ወበእማንቱ ፡ መዋዕል ፡ ርእያ ፡ አዕይንትየ ፡ ኅቡኣተ ፡ መባርቅት ፡ ወብርሃናተ ፡ ወኵነኔሆሙ ፡ ወይበርቁ ፡ ለበረከት ፡ ወለመርገም ፡ በከመ ፡ ፈቀደ ፡ እግዚአ ፡ መናፍስት ።"
          },
          {
            "verse": "2",
            "text": "ወበህየ ፡ ርኢኩ ፡ ኅቡኣተ ፡ ነጐድጓድ ፡ ወሶበ ፡ ይደቅቅ ፡ በመልዕልተ ፡ ሰማይ ፡ ወቃሎሙ ፡ ይሰማዕ ፡ ወማኅደራተ ፡ የብስ ፡ አስተርአዩኒ ፡ ወቃል ፡ ዘነጐድጓድ ፡ ለሰላም ፡ ወለበረከት ፡ ወለእመ ፡ ለረጊም ፡ በቃለ ፡ እግዚአ ፡ መናፍስት ።"
          },
          {
            "verse": "3",
            "text": "ወእምድኅረዝ ፡ ተርእየ ፡ ሊተ ፡ ኵሉ ፡ ኅቡኣቲሆሙ ፡ ለብርሃናት ፡ ወለመባርቅት ፡ ለበረከት ፡ ወለጽጋብ ፡ ይበርቁ ።"
          }
        ],
        [
          {
            "verse": "1",
            "text": "በዓመት ፡ ፭፻ ፡ ወበወርኅ ፡ ሳብዕ ፡ እምዐሡሩ ፡ ወረቡዑ ፡ ለወርኅ ፡ በሕይወተ ፡ ሄኖክ ፡ በውእቱ ፡ አምሳል ፡ ርኢኩ ፡ ከመ ፡ ታድለቀልቅ ፡ ሰማየ ፡ ሰማያት ፡ ድልቅልቀ ፡ ዐቢየ ፡ ወኀይሉ ፡ ለዑል ፡ ወመላእክት ፡ አእላፈ ፡ አእላፋት ፡ ወትእልፊተ ፡ ትእልፊት ፡ ተሀውኩ ፡ ዐቢየ ፡ ሁከተ ።"
          },
          {
            "verse": "2",
            "text": "ወሶቤሃ ፡ ርኢኩ ፡ ርእሰ ፡ መዋዕል ፡ ዲበ ፡ መንበረ ፡ ስብሐቲሁ ፡ ይነብር ፡ ወመላእክት ፡ ወጻድቃን ፡ ዐውዶ ፡ ይቀውሙ ።"
          },
          {
            "verse": "3",
            "text": "ወሊተ ፡ ረዐድ ፡ ዐቢይ ፡ ነሥአኒ ፡ ወፍርሀት ፡ አኀዘኒ ፡ ወሐቌየ ፡ ተቀጽዐ ፡ ወተፈትሐ ፡ ወኵለንታየ ፡ ተመስወ ፡ ወወደቁ ፡ በገጽየ ።"
          },
          {
            "verse": "4",
            "text": "ወፈነወ ፡ ቅዱስ ፡ ሚካኤል ፡ ካልአ ፡ መልአከ ፡ ቅዱሰ ፡ ፩እምነ ፡ መላእክት ፡ ቅዱሳን ፡ ወአንሥአኒ ፡ ወሶበ ፡ አንሥአኒ ፡ መንፈስየ ፡ ገብአት ፡ እስመ ፡ ኢክህልኩ ፡ ተዐግሦ ፡ እምርእየ ፡ ዝኩ ፡ ኀይል ፡ ወኪያሁ ፡ ሀውክ ፡ ወአንቀልቅሎ ፡ ሰማይ ።"
          },
          {
            "verse": "5",
            "text": "ወይቤለኒ ፡ ቅዱስ ፡ ሚካኤል ፡ በእንተ ፡ ምንት ፡ ራእይ ፡ ዘከመዝ ፡ ተሀውኮ ፤ እስከ ፡ ዮም ፡ ሀለወት ፡ ዕለተ ፡ ምሕረቱ ፡ ወሀሎ ፡ መሓሪ ፡ ወርኁቀ ፡ መዐት ፡ ላዕለ ፡ እለ ፡ የኀድሩ ፡ ዲበ ፡ የብስ ።"
          },
          {
            "verse": "6",
            "text": "ወሶበ ፡ ትመጽእ ፡ ዕለት ፡ ወኀይል ፡ ወመቅሠፍት ፡ ወኵነኔ ፡ እንተ ፡ አስተዳለወ ፡ እግዚአ ፡ መናፍስት ፡ ለእለ ፡ ይሰግዱ ፡ ለኵነኔ ፡ ጽድቅ ፡ ወለእለ ፡ ይክሕዱ ፡ ለኵነኔ ፡ ጽድቅ ፡ ወለእለ ፡ ያነሥኡ ፡ ስሞ ፡ በከ ፡ ወተደለወት ፡ ይእቲ ፡ ዕለት ፡ ለኅሩያን ፡ መሀላ ፡ ወለኃጥኣን ፡ ሐተታ ።"
          },
          {
            "verse": "7",
            "text": "ወይትከፈሉ ፡ በይእቲ ፡ ዕለት ፡ ፪አናብርት ፡ አንበሪ ፡ አንስቲያዊት ፡ ዘስማ ፡ ሌዋታን ፡ ከመ ፡ ትኅድር ፡ በልጐተ ፡ ባሕር ፡ መልዕልተ ፡ አንቅዕተ ፡ ማያት ።"
          },
          {
            "verse": "8",
            "text": "ወለተባዕታይ ፡ ስሙ ፡ ብሔሞት ፡ ዘይእኅዝ ፡ በእንግድዓሁ ፡ በበድው ፡ ዘኢያስተርኢ ፡ ወስሙ ፡ ዴንዳይን ፡ በምሥራቀ ፡ ገነት ፡ በኀበ ፡ ይነብሩ ፡ ኅሩያን ፡ ወጻድቃን ፡ በኀበ ፡ ተመጠወ ፡ እምሔውየ ፡ ዘውእቱ ፡ ሳብዕ ፡ እምነ ፡ አዳም ፡ ቀዳሚሆሙ ፡ ለሰብእ ፡ ዘገብረ ፡ እግዚአ ፡ መናፍስት ።"
          },
          {
            "verse": "9",
            "text": "ወተስእልክዎ ፡ ለዝኩ ፡ ካልእ ፡ መልአክ ፡ ከመ ፡ ያርእየኒ ፡ ኀይሎሙ ፡ ለእልክቱ ፡ አናብርት ፡ እፎ ፡ ተሌለዩ ፡ በአሐቲ ፡ ዕለት ፡ ወተወድዩ ፡ ፩በልጐተ ፡ ባሕር ፡ ወ፩በየብሰ ፡ በድው ።"
          },
          {
            "verse": "10",
            "text": "ወይቤለኒ ፡ አንተ ፡ ወልደ ፡ ሰብእ ፡ በዝየ ፡ ትፈቅድ ፡ ታእምር ፡ ዘኅቡእ ።"
          },
          {
            "verse": "11",
            "text": "ወይቤለኒ ፡ ካልእ ፡ መልአክ ፡ ዘየሐውር ፡ ምስሌየ ፡ ወዘበኅቡእ ፡ ያርእየኒ ፡ ዘቀዳሚ ፡ ወዘደኃሪ ፤ በሰማይ ፡ በውስተ ፡ ላዕሉ ፤ ወበውስተ ፡ የብስ ፡ በማዕምቅ ፤ ወበአጽናፈ ፡ ሰማይ ፤ ወበመሠረተ ፡ ሰማይ ፤ ወበመዛግብተ ፡ ነፋሳት ።"
          },
          {
            "verse": "12",
            "text": "ወእፎ ፡ ይትከፈሉ ፡ መናፍስት ፡ ወእፎ ፡ ይደሉ ፡ ወእፎ ፡ ይትኌለቁ ፡ አንቅዕት ፡ ወነፋሳት ፡ በኀይለ ፡ መንፈስ ፡ ወኀይሎሙ ፡ ለብርሃነ ፡ ወርኅ ፡ ወከመ ፡ ኀይለ ፡ ጽድቅ ፡ ወክፍላተ ፡ ከዋክብት ፡ በበስሞሙ ፡ ወኵሉ ፡ ክፍል ፡ ይትከፈል ።"
          },
          {
            "verse": "13",
            "text": "ወነጐድጓድ ፡ በበሙዳቃቲሆሙ ፡ ወለኵሉ ፡ ክፍል ፡ ዘይትከፈል ፡ ከመ ፡ ይብርቅ ፡ በመብረቅ ፡ ወትዕይንቶሙ ፡ ከመ ፡ ፍጡነ ፡ ይስምዑ ።"
          },
          {
            "verse": "14",
            "text": "እስመ ፡ ቦቱ ፡ ለነጐድጓድ ፡ ምዕራፋት ፡ በትዕግሥት ፡ ለቃለ ፡ ዚአሁ ፡ ተውህበ ፡ ወኢይትሌለዩ ፡ ኢነጐድጓድ ፡ ወኢመብረቅ ፡ ወኢ፩በመንፈስ ፡ ክልኤሆሙ ፡ የሐውሩ ፡ ወኢይትሌለዩ ።"
          },
          {
            "verse": "15",
            "text": "እስመ ፡ ሶበ ፡ ይበርቅ ፡ መብረቅ ፡ ነጐድጓድ ፡ ቃሎ ፡ ይሁብ ፡ ወመንፈስ ፡ በጊዜሃ ፡ ያዐርፍ ፡ ወዕሩየ ፡ ይከፍል ፡ ማእከሎሙ ፡ እስመ ፡ መዝገበ ፡ ጊዜያቲሆሙ ፡ ዘኆፃ ፡ ውእቱ ፡ ወ፩፩እምኔሆሙ ፡ በጊዜሁ ፡ በልጓም ፡ ይትአኀዙ ፡ ወይትመየጡ ፡ በኀይለ ፡ መንፈስ ፡ ወይትነዳዕ ፡ ከመዝ ፡ በከመ ፡ ብዝኀ ፡ አድዋለ ፡ ምድር ።"
          },
          {
            "verse": "16",
            "text": "ወመንፈሰ ፡ ባሕር ፡ ተባዕታይ ፡ ውእቱ ፡ ወጽኑዕ ፡ ወበከመ ፡ ኀይለ ፡ ጽንዐታ ፡ በልጓም ፡ ያገብኣ ፡ ወከመዝ ፡ ትትነዳዕ ፡ ወትዘራእ ፡ በኵሉ ፡ አድባረ ፡ ምድር ።"
          },
          {
            "verse": "17",
            "text": "ወመንፈሰ ፡ አስሐትያ ፡ መልአከ ፡ ዚአሁ ፡ ውእቱ ፡ ወመንፈሰ ፡ በረድ ፡ መልአክ ፡ ኄር ፡ ውእቱ ።"
          },
          {
            "verse": "18",
            "text": "ወመንፈሰ ፡ ሐመዳ ፡ ኀደገ ፡ በእንተ ፡ ኀይለ ፡ ዚአሁ ፡ ወመንፈስ ፡ ቦቱ ፡ ባሕቲቱ ፡ ወዘየዐርግ ፡ እምኔሁ ፡ ከመ ፡ ጢስ ፡ ውእቱ ፡ ወስሙ ፡ ደደክ ።"
          },
          {
            "verse": "19",
            "text": "ወመንፈሰ ፡ ጊሜ ፡ ኢይትኀበር ፡ ምስሌሆሙ ፡ ውስተ ፡ መዛግብቲሆሙ ፡ አላ ፡ መዝገብ ፡ ቦቱ ፡ ለባሕቲቱ ፡ እስመ ፡ ምኋረ ፡ ዚአሁ ፡ በስብሐት ፡ ወበብርሃን ፡ ወበጽልመት ፡ ወበክረምት ፡ ወበሐጋይ ፡ ወመዝገበ ፡ ዚአሃ ፡ ብርሃን ፡ ወመልአካ ፡ ውእቱ ።"
          },
          {
            "verse": "20",
            "text": "ወመንፈሰ ፡ ጠል ፡ ማኅደሩ ፡ በአጽናፈ ፡ ሰማይ ፡ ወድሩግ ፡ ውእቱ ፡ ምስለ ፡ መዛግብተ ፡ ዝናም ፡ ወምኋረ ፡ ዚአሁ ፡ በክረምት ፡ ወበሐጋይ ፡ ወደመና ፡ ዚአሁ ፡ ወደመና ፡ ጊሜ ፡ ኅብር ፡ ወ፩ለካልኡ ፡ ይሁብ ።"
          },
          {
            "verse": "21",
            "text": "ወመንፈሱ ፡ ለዝናም ፡ ሶበ ፡ ይትሐወስ ፡ እምነ ፡ መዝገበ ፡ ዚአሁ ፡ ይመጽኡ ፡ መላእክት ፡ ወያርኍ ፡ መዝገበ ፡ ወያወፅእዎ ፡ ወሶበ ፡ ይዘራእ ፡ ዲበ ፡ ኵሉ ፡ የብስ ፡ ወሶበ ፡ ይትኀበር ፡ በኵሉ ፡ ጊዜ ፡ ምስለ ፡ ማይ ፡ ዘዲበ ፡ የብስ ።"
          },
          {
            "verse": "22",
            "text": "እስመ ፡ ኮኑ ፡ ማያት ፡ ለእለ ፡ የኀድሩ ፡ ዲበ ፡ የብስ ፡ እስመ ፡ ሲሳያ ፡ ለየብስ ፡ እምኀበ ፡ ልዑል ፡ ዘበሰማይ ፡ ውእቱ ፡ እስመ ፡ በእንተዝ ፡ መስፈርት ፡ ቦቱ ፡ ለዝናም ፡ ወመላእክት ፡ ይትሜጠውዎ ።"
          },
          {
            "verse": "23",
            "text": "እሎንተ ፡ ኵሎሙ ፡ ርኢኩ ፡ እስከ ፡ ገነተ ፡ ጻድቃን ።"
          },
          {
            "verse": "24",
            "text": "ወይቤለኒ ፡ መልአከ ፡ ሰላም ፡ ዘምስሌየ ፡ ይሄሉ ፡ እሉ ፡ ፪አናብርት ፡ ላዕለ ፡ ዕበይ ፡ ዘእግዚአብሔር ፡ ድልዋን ፡ ይሴሰዩ ፡ ከመ ፡ መቅሠፍቱ ፡ ለእግዚአብሔር ፡ በከ ፡ ኢይኩን ፡ ወይትቀተሉ ፡ ደቂቅ ፡ ምስለ ፡ እማቲሆሙ ፡ ወውሉድ ፡ ምስለ ፡ አበዊሆሙ ።"
          },
          {
            "verse": "25",
            "text": "ሶበ ፡ ታዐርፍ ፡ መቅሠፍቱ ፡ ለእግዚአ ፡ መናፍስት ፡ ዲቤሆሙ ፡ ታዐርፍ ፡ ከመ ፡ ኢትምጻእ ፡ መቅሠፍቱ ፡ ለእግዚአ ፡ መናፍስት ፡ በከ ፡ ዲበ ፡ እሉ ፡ ድኅረ ፡ ትከውን ፡ ኵነኔ ፡ በምሕረቱ ፡ ወበትዕግሥቱ ።"
          }
        ],
        [
          {
            "verse": "1",
            "text": "ወበእማንቱ ፡ መዋዕል ፡ ርእየ ፡ ኖኅ ፡ ምድረ ፡ ከመ ፡ አድነነት ፡ ወከመ ፡ ቅሩብ ፡ ሐጕላ ።"
          },
          {
            "verse": "2",
            "text": "ወአንሥአ ፡ እገሪሁ ፡ እምህየ ፡ ወሖረ ፡ እስከ ፡ አጽናፈ ፡ ምድር ፡ ወጸርኀ ፡ ለእምሔዉ ፡ ሄኖክ ፡ ወይቤ ፡ ኖኅ ፡ በቃል ፡ መሪር ፡ ስምዐኒ ፡ ስምዐኒ ፡ ስምዐኒ ፡ ሥልሰ ።"
          },
          {
            "verse": "3",
            "text": "ወይቤሎ ፡ ንግረኒ ፡ ምንት ፡ ውእቱ ፡ ዘይትገበር ፡ በዲበ ፡ ምድር ፡ እስመ ፡ ከመዝ ፡ ሰርሐት ፡ ምድር ፡ ወአንቀልቀለት ፡ ዮጊ ፡ አነ ፡ እትኀጐል ፡ ምስሌሃ ።"
          },
          {
            "verse": "4",
            "text": "ወበድኅረ ፡ ውእቱ ፡ ጊዜ ፡ ኮነ ፡ ሀውክ ፡ ዐቢይ ፡ ዲበ ፡ ምድር ፡ ወተሰምዐ ፡ ቃል ፡ እምሰማይ ፡ ወወደቁ ፡ በገጽየ ።"
          },
          {
            "verse": "5",
            "text": "ወመጽአ ፡ ሄኖክ ፡ እምሔውየ ፡ ወቆመ ፡ ኀቤየ ፡ ወይቤለኒ ፡ ለምንት ፡ ጸራኅከ ፡ ኀቤየ ፡ ጽራኀ ፡ መሪረ ፡ ወብካየ ።"
          },
          {
            "verse": "6",
            "text": "ወትእዛዝ ፡ ወፅአ ፡ እምኀበ ፡ ገጸ ፡ እግዚእ ፡ ዲበ ፡ እለ ፡ የኀድሩ ፡ ውስተ ፡ የብስ ፡ ከመ ፡ ውእቱ ፡ ይኩን ፡ ኅልቀቶሙ ፡ እስመ ፡ አእመሩ ፡ ኵሎ ፡ ኅቡኣተ ፡ መላእክት ፡ ወኵሎ ፡ ግፍዐ ፡ ሰይጣናት ፡ ወኵሎ ፡ ኀይሎሙ ፡ ኅቡአ ፡ ወኵሎ ፡ ኀይሎሙ ፡ ለእለ ፡ ይገብሩ ፡ ሥራያተ ፡ ወኀይሎሙ ፡ ለኅብራት ፡ ወኀይሎሙ ፡ ለእለ ፡ ይሠብኩ ፡ ሥብኮ ፡ ኵሉ ፡ ምድር ።"
          },
          {
            "verse": "7",
            "text": "ወእስኩ ፡ እፎ ፡ ይትወለድ ፡ ብሩር ፡ እምጸበለ ፡ ምድር ፡ ወእፎ ፡ ይከውን ፡ ነጠብጣብ ፡ ዲበ ፡ ምድር ።"
          },
          {
            "verse": "8",
            "text": "እስመ ፡ ዐረር ፡ ወናእክ ፡ ኢይትወለድ ፡ እምድር ፡ ከመ ፡ ቀዳሚ ፡ ነቅዕ ፡ ውእቱ ፡ ዘይወልዶሙ ፡ ወመልአክ ፡ ዘይቀውም ፡ ውስቴታ ፡ ወይበድር ፡ ውእቱ ፡ መልአክ ።"
          },
          {
            "verse": "9",
            "text": "ወእምድኅረዝ ፡ አኀዘኒ ፡ እምሔውየ ፡ ሄኖክ ፡ በእዴሁ ፡ ወአንሥአኒ ፡ ወይቤለኒ ፡ ሑር ፡ እስመ ፡ ተስእልክዎ ፡ ለእግዚአ ፡ መናፍስት ፡ በእንተዝ ፡ ሀውክ ፡ ዘዲበ ፡ ምድር ።"
          },
          {
            "verse": "10",
            "text": "ወይቤለኒ ፡ በእንተ ፡ ዐመፃሆሙ ፡ ተፈጸመት ፡ ኵነኔሆሙ ፡ ወኢይትኌለቍ ፡ በቅድሜየ ፡ በእንተ ፡ አውራኅ ፡ ዘኀሠሡ ፡ ወአእመሩ ፡ ከመ ፡ ምድር ፡ ትትሐጐል ፡ ወእለ ፡ የኀድሩ ፡ ዲቤሃ ።"
          },
          {
            "verse": "11",
            "text": "ወለእሉ ፡ ምግባእ ፡ አልቦሙ ፡ ለዓለም ፡ እስመ ፡ አርአይዎሙ ፡ ዘኅቡእ ፡ ወእለ ፡ ተኰነኑ ፡ ወአኮ ፡ ለከ ፡ አንተ ፡ ወልድየ ፡ አእመረ ፡ እግዚአ ፡ መናፍስት ፡ እስመ ፡ ንጹሕ ፡ ወኄር ፡ አንተ ፡ እምዝ ፡ ሒስ ፡ ዘኅቡኣት ።"
          },
          {
            "verse": "12",
            "text": "ወአጽንዖ ፡ ለስምከ ፡ በማዕከለ ፡ ቅዱሳን ፡ ወየዐቅበከ ፡ እምእለ ፡ የኀድሩ ፡ ዲበ ፡ የብስ ፡ ወአጽንዖ ፡ ለዘርእከ ፡ በጽድቅ ፡ ለነገሥት ፡ ወለስብሐት ፡ ዐቢያት ፡ ወእምዘርእከ ፡ ይወፅእ ፡ ነቅዐ ፡ ጻድቃን ፡ ወቅዱሳን ፡ ወኍልቍ ፡ አልቦሙ ፡ ለዓለም ።"
          }
        ],
        [
          {
            "verse": "1",
            "text": "ወከመዝ ፡ አዘዘ ፡ እግዚእ ፡ ለነገሥት ፡ ወለአዚዛን ፡ ወለልዑላን ፡ ወለእለ ፡ የኀድርዋ ፡ ለምድር ፡ ወይብል ፡ ክሥቱ ፡ አዕይንቲክሙ ፡ ወአንሥኡ ፡ አቅርንቲክሙ ፡ እመ ፡ ትክሉ ፡ አእምሮቶ ፡ ለኅሩይ ።"
          },
          {
            "verse": "2",
            "text": "ወነበረ ፡ እግዚአ ፡ መናፍስት ፡ ዲበ ፡ መንበረ ፡ ስብሐቲሁ ፡ ወመንፈሰ ፡ ጽድቅ ፡ ተክዕወ ፡ ዲቤሁ ፡ ወነገረ ፡ አፉሁ ፡ ይቀትል ፡ ኵሎ ፡ ኃጥአነ ፡ ወኵሎ ፡ ዐማፅያነ ፡ ወእምገጹ ፡ ይትኀጐሉ ።"
          },
          {
            "verse": "3",
            "text": "ወይቀውሙ ፡ በይእቲ ፡ ዕለት ፡ ኵሎሙ ፡ ነገሥት ፡ ወአዚዛን ፡ ወልዑላን ፡ ወእለ ፡ ይእኅዝዋ ፡ ለየብስ ፡ ወይሬእይዎ ፡ ወያአምርዎ ፡ ከመ ፡ ይነብር ፡ ዲበ ፡ መንበረ ፡ ስብሐቲሁ ፡ ወጻድቃን ፡ በጽድቅ ፡ ቅድሜሁ ፡ ይትኴነኑ ፡ ወነገረ ፡ በክ ፡ አልቦ ፡ ዘይትበሀል ፡ በቅድሜሁ ።"
          },
          {
            "verse": "4",
            "text": "ወይመጽእ ፡ ዲቤሆሙ ፡ ሕማም ፡ ከመ ፡ ብእሲት ፡ እንተ ፡ ውስተ ፡ ማሕመም ፡ ወየዐፅባ ፡ ወሊድ ፡ ሶበ ፡ ይመጽእ ፡ ወልዳ ፡ በአፈ ፡ ማኅፀን ፡ ወተዐፅብ ፡ በወሊድ ።"
          },
          {
            "verse": "5",
            "text": "ወይሬእዩ ፡ መንፈቆሙ ፡ ለመንፈቆሙ ፡ ወይደነግፅ ፡ ወያቴሕቱ ፡ ገጾሙ ፡ ወይእኅዞሙ ፡ ሕማም ፡ ሶበ ፡ ይሬእይዎ ፡ ለዝኩ ፡ ወልደ ፡ ብእሲት ፡ እንዘ ፡ ይነብር ፡ ዲበ ፡ መንበረ ፡ ስብሐቲሁ ።"
          },
          {
            "verse": "6",
            "text": "ወይሴብሕዎ ፡ ወይባርክዎ ፡ ወያሌዕልዎ ፡ ነገሥት ፡ አዚዛን ፡ ወኵሎሙ ፡ እለ ፡ ይእኅዝዋ ፡ ለምድር ፡ ለዘይመልክ ፡ ኵሎ ፡ ዘኅቡእ ።"
          },
          {
            "verse": "7",
            "text": "እስመ ፡ እምቅድም ፡ ኅቡአ ፡ ኮነ ፡ ወልደ ፡ እጓለ ፡ እመሕያው ፡ ወዐቀቦ ፡ ልዑል ፡ በቅድመ ፡ ኀይሉ ፡ ወከሠቶ ፡ ለኅሩያን ።"
          },
          {
            "verse": "8",
            "text": "ወይዘራእ ፡ ማኅበረ ፡ ቅዱሳን ፡ ወኅሩያን ፡ ወይቀውሙ ፡ በቅድሜሁ ፡ ኵሎሙ ፡ ኅሩያን ፡ በይእቲ ፡ ዕለት ።"
          },
          {
            "verse": "9",
            "text": "ወይወድቁ ፡ ኵሎሙ ፡ ነገሥት ፡ አዚዛን ፡ ወልዑላን ፡ ወእለ ፡ ይመልክዋ ፡ ለየብስ ፡ በቅድሜሁ ፡ በገጾሙ ፡ ወይሰግዱ ፡ ወይሴፈውዎ ፡ ለዝኩ ፡ ወልደ ፡ እጓለ ፡ እመሕያው ፡ ወያስተበቍዕዎ ፡ ወይስእሉ ፡ ምሕረተ ፡ እምኀቤሁ ።"
          },
          {
            "verse": "10",
            "text": "ወያጔጕዖሙ ፡ እንከ ፡ ውእቱ ፡ እግዚአ ፡ መናፍስት ፡ ከመ ፡ ያፍጥኑ ፡ ወይፃኡ ፡ እምቅድመ ፡ ገጹ ፡ ወገጾሙ ፡ ይመልእ ፡ ኀፍረተ ፡ ወጽልመተ ፡ ይትዌሰክ ፡ ገጾሙ ።"
          },
          {
            "verse": "11",
            "text": "ወይትሜጠውዎሙ ፡ መላእክተ ፡ መቅሠፍት ፡ ከመ ፡ ይትፈደዩ ፡ እምኔሆሙ ፡ ዘገፍእዎሙ ፡ ለደቂቁ ፡ ወለኅሩያነ ፡ ዚአሁ ።"
          },
          {
            "verse": "12",
            "text": "ወይከውኑ ፡ አርአያ ፡ ለጻድቃን ፡ ወለኅሩያነ ፡ ዚአሁ ፡ ቦሙ ፡ ይትፌሥሑ ፡ እስመ ፡ መዐቱ ፡ ለእግዚአ ፡ መናፍስት ፡ ዲቤሆሙ ፡ ታአርፍ ፡ ወመጥባሕቱ ፡ ለእግዚአ ፡ መናፍስት ፡ ትሰክር ፡ እምኔሆሙ ።"
          },
          {
            "verse": "13",
            "text": "ወጻድቃን ፡ ወኅሩያን ፡ ይድኅኑ ፡ በይእቲ ፡ ዕለት ፡ ወገጾሙ ፡ ለኃጥኣን ፡ ወለዐማፅያን ፡ ኢይሬእዩ ፡ እምይእዜ ።"
          },
          {
            "verse": "14",
            "text": "ወእግዚአ ፡ መናፍስት ፡ ዲቤሆሙ ፡ የኀድር ፡ ወምስለ ፡ ዝኩ ፡ ወልደ ፡ እጓለ ፡ እመሕያው ፡ የኀድሩ ፡ ወይበልዑ ፡ ወይሰክቡ ፡ ወይትነሥኡ ፡ ለዓለመ ፡ ዓለም ።"
          },
          {
            "verse": "15",
            "text": "ወተንሥኡ ፡ ጻድቃን ፡ ወኅሩያን ፡ እምድር ፡ ወኀደጉ ፡ አትሕቶ ፡ ገጾሙ ፡ ወለብሱ ፡ ልብሰ ፡ ሕይወት ።"
          },
          {
            "verse": "16",
            "text": "ወውእቱ ፡ ይከውን ፡ ልብሰ ፡ ሕይወት ፡ በኀበ ፡ እግዚአ ፡ መናፍስት ፡ ወአልባሲክሙኒ ፡ ኢይበልዩ ፡ ወስብሐቲክሙ ፡ ኢየኀልቅ ፡ በቅድመ ፡ እግዚአ ፡ መናፍስት ።"
          }
        ],
        [
          {
            "verse": "1",
            "text": "በእማንቱ ፡ መዋዕል ፡ ያስተበቍዑ ፡ ነገሥት ፡ አዚዛን ፡ እለ ፡ ይእኅዝዋ ፡ ለየብስ ፡ እመላእክተ ፡ መቅሠፍቱ ፡ በኀበ ፡ ሀለዉ ፡ ምጥዋነ ፡ ከመ ፡ የሀቦሙ ፡ ዕረፍተ ፡ ንስቲተ ፡ ወከመ ፡ ይደቁ ፡ ወይስግዱ ፡ በቅድመ ፡ እግዚአ ፡ መናፍስት ፡ ወይትአመኑ ፡ ኀጢአቶሙ ፡ በቅድሜሁ ።"
          },
          {
            "verse": "2",
            "text": "ወይባርክዎ ፡ ወይሴብሕዎ ፡ ለእግዚአ ፡ መናፍስት ፡ ወይብሉ ፡ ቡሩክ ፡ ውእቱ ፡ እግዚአ ፡ መናፍስት ፡ ወእግዚአ ፡ ነገሥት ፡ እግዚኦሙ ፡ ለአዚዛን ፡ ወእግዚኡ ፡ ለባዕል ፡ ወእግዚአ ፡ ስብሐት ፡ ወእግዚአ ፡ ጥበብ ፡ ወይበርህ ፡ ኵሉ ፡ ኅቡእ ።"
          },
          {
            "verse": "3",
            "text": "ወኀይልከ ፡ ለትውልደ ፡ ትውልድ ፡ ወስብሐቲከ ፡ ለዓለመ ፡ ዓለም ፡ ዕሙቅ ፡ ውእቱ ፡ ኅቡኣተ ፡ ዚአከ ፡ ኵሉ ፡ ወኍልቍ ፡ አልቦ ፡ ወጽድቀ ፡ ዚአከ ፡ ሐሳብ ፡ አልቦ ።"
          },
          {
            "verse": "4",
            "text": "ይእዜ ፡ አእመርነ ፡ ከመ ፡ ንሰብሖ ፡ ወንባርኮ ፡ ለእግዚአ ፡ ነገሥት ፡ ወለዘይነግሥ ፡ ዲበ ፡ ኵሎሙ ፡ ነገሥት ።"
          },
          {
            "verse": "5",
            "text": "ወይብሉ ፡ መኑ ፡ ወሀበነ ፡ ዕረፍተ ፡ ከመ ፡ ንሰብሖ ፡ ወናእኵቶ ፡ ወንባርኮ ፡ ወንእመን ፡ ቅድመ ፡ ስብሐቲሁ ።"
          },
          {
            "verse": "6",
            "text": "ወይእዜኒ ፡ ንስቲተ ፡ ዕረፍተ ፡ ንትሜነይ ፡ ወኢንረክብ ፡ ንሰደድ ፡ ወኢንእኅዝ ፡ ወብርሃን ፡ እምቅድሜነ ፡ ኀለፈ ፡ ወጽልመት ፡ ምንባሪነ ፡ ለዓለመ ፡ ዓለም ።"
          },
          {
            "verse": "7",
            "text": "እስመ ፡ በቅድሜሁ ፡ ኢአመነ ፡ ወኢሰባሕነ ፡ በስሙ ፡ ለእግዚአ ፡ ነገሥት ፡ ወኢሰባሕናሁ ፡ ለእግዚእ ፡ በኵሉ ፡ ተግባሩ ፡ ወተስፋነ ፡ ኮነ ፡ ዲበ ፡ በትረ ፡ መንግሥትነ ፡ ወስብሐቲነ ።"
          },
          {
            "verse": "8",
            "text": "ወበዕለተ ፡ ስራሕነ ፡ ወምንዳቤነ ፡ ኢያድኅነነ ፡ ወኢንረክብ ፡ ዕረፍተ ፡ ንእመን ፡ እስመ ፡ መሃይምን ፡ ውእቱ ፡ እግዚእነ ፡ በኵሉ ፡ ምግባሩ ፡ ወበኵሉ ፡ ኵነኔሁ ፡ ወጽድቁ ፡ ወገጸ ፡ ኵነኔሁ ፡ ኢይነሥኡ ።"
          },
          {
            "verse": "9",
            "text": "ወነኀልፍ ፡ እምገጹ ፡ በእንተ ፡ ምግባሪነ ፡ ወኵሉ ፡ ኀጢአትነ ፡ በጽድቅ ፡ ተኈለቈ ።"
          },
          {
            "verse": "10",
            "text": "ይእዜ ፡ ይቤልዎሙ ፡ ትፀግብ ፡ ነፍስነ ፡ እምንዋየ ፡ ዐመፃ ፡ ወኢትከልእ ፡ ወሪዶተነ ፡ እምላህባ ፡ ለክበደ ፡ ሲኦል ።"
          },
          {
            "verse": "11",
            "text": "ወእምድኅረዝ ፡ ይመልእ ፡ ገጾሙ ፡ ጽልመተ ፡ ወኀፍረተ ፡ በቅድመ ፡ ዝኩ ፡ ወልደ ፡ እጓለ ፡ እመሕያው ፡ ወእምቅድመ ፡ ገጹ ፡ ይሰደዱ ፡ ወሰይፍ ፡ የኀድር ፡ ቅድመ ፡ ገጹ ፡ ማእከሎሙ ።"
          },
          {
            "verse": "12",
            "text": "ወከመዝ ፡ ይቤ ፡ እግዚአ ፡ መናፍስት ፡ ዝንቱ ፡ ውእቱ ፡ ሥርዐቶሙ ፡ ወኵነኔሆሙ ፡ ለአዚዛን ፡ ወለነገሥት ፡ ወለልዑላን ፡ ወለእለ ፡ ይእኅዝዋ ፡ ለየብስ ፡ በቅድመ ፡ እግዚአ ፡ መናፍስት ።"
          }
        ],
        [
          {
            "verse": "1",
            "text": "ወካልአ ፡ ገጻተ ፡ ርኢኩ ፡ በውእቱ ፡ መካን ፡ ኅቡኣተ ።"
          },
          {
            "verse": "2",
            "text": "ሰማዕኩ ፡ ቃሎ ፡ ለመልአክ ፡ እንዘ ፡ ይብል ፡ እሉ ፡ እሙንቱ ፡ መላእክት ፡ እለ ፡ ወረዱ ፡ እምሰማይ ፡ ዲበ ፡ ምድር ፡ ወዘኅቡእ ፡ ከሠቱ ፡ ለውሉደ ፡ ሰብእ ፡ ወአስሐትዎሙ ፡ ለውሉደ ፡ ሰብእ ፡ ከመ ፡ ይግበሩ ፡ ኀጢአተ ።"
          }
        ],
        [
          {
            "verse": "1",
            "text": "ወበእማንቱ ፡ መዋዕል ፡ ርእየ ፡ ኖኅ ፡ ምድረ ፡ ከመ ፡ አድነነት ፡ ወከመ ፡ ቅሩብ ፡ ሐጕላ ።"
          },
          {
            "verse": "2",
            "text": "ወአንሥአ ፡ እገሪሁ ፡ እምህየ ፡ ወሖረ ፡ እስከ ፡ አጽናፈ ፡ ምድር ፡ ወጸርኀ ፡ ለእምሔዉ ፡ ሄኖክ ፡ ወይቤ ፡ ኖኅ ፡ በቃል ፡ መሪር ፡ ስምዐኒ ፡ ስምዐኒ ፡ ስምዐኒ ፡ ሥልሰ ።"
          },
          {
            "verse": "3",
            "text": "ወይቤሎ ፡ ንግረኒ ፡ ምንት ፡ ውእቱ ፡ ዘይትገበር ፡ በዲበ ፡ ምድር ፡ እስመ ፡ ከመዝ ፡ ሰርሐት ፡ ምድር ፡ ወአንቀልቀለት ፡ ዮጊ ፡ አነ ፡ እትኀጐል ፡ ምስሌሃ ።"
          },
          {
            "verse": "4",
            "text": "ወበድኅረ ፡ ውእቱ ፡ ጊዜ ፡ ኮነ ፡ ሀውክ ፡ ዐቢይ ፡ ዲበ ፡ ምድር ፡ ወተሰምዐ ፡ ቃል ፡ እምሰማይ ፡ ወወደቁ ፡ በገጽየ ።"
          },
          {
            "verse": "5",
            "text": "ወመጽአ ፡ ሄኖክ ፡ እምሔውየ ፡ ወቆመ ፡ ኀቤየ ፡ ወይቤለኒ ፡ ለምንት ፡ ጸራኅከ ፡ ኀቤየ ፡ ጽራኀ ፡ መሪረ ፡ ወብካየ ።"
          },
          {
            "verse": "6",
            "text": "ወትእዛዝ ፡ ወፅአ ፡ እምኀበ ፡ ገጸ ፡ እግዚእ ፡ ዲበ ፡ እለ ፡ የኀድሩ ፡ ውስተ ፡ የብስ ፡ ከመ ፡ ውእቱ ፡ ይኩን ፡ ኅልቀቶሙ ፡ እስመ ፡ አእመሩ ፡ ኵሎ ፡ ኅቡኣተ ፡ መላእክት ፡ ወኵሎ ፡ ግፍዐ ፡ ሰይጣናት ፡ ወኵሎ ፡ ኀይሎሙ ፡ ኅቡአ ፡ ወኵሎ ፡ ኀይሎሙ ፡ ለእለ ፡ ይገብሩ ፡ ሥራያተ ፡ ወኀይሎሙ ፡ ለኅብራት ፡ ወኀይሎሙ ፡ ለእለ ፡ ይሠብኩ ፡ ሥብኮ ፡ ኵሉ ፡ ምድር ።"
          },
          {
            "verse": "7",
            "text": "ወእስኩ ፡ እፎ ፡ ይትወለድ ፡ ብሩር ፡ እምጸበለ ፡ ምድር ፡ ወእፎ ፡ ይከውን ፡ ነጠብጣብ ፡ ዲበ ፡ ምድር ።"
          },
          {
            "verse": "8",
            "text": "እስመ ፡ ዐረር ፡ ወናእክ ፡ ኢይትወለድ ፡ እምድር ፡ ከመ ፡ ቀዳሚ ፡ ነቅዕ ፡ ውእቱ ፡ ዘይወልዶሙ ፡ ወመልአክ ፡ ዘይቀውም ፡ ውስቴታ ፡ ወይበድር ፡ ውእቱ ፡ መልአክ ።"
          },
          {
            "verse": "9",
            "text": "ወእምድኅረዝ ፡ አኀዘኒ ፡ እምሔውየ ፡ ሄኖክ ፡ በእዴሁ ፡ ወአንሥአኒ ፡ ወይቤለኒ ፡ ሑር ፡ እስመ ፡ ተስእልክዎ ፡ ለእግዚአ ፡ መናፍስት ፡ በእንተዝ ፡ ሀውክ ፡ ዘዲበ ፡ ምድር ።"
          },
          {
            "verse": "10",
            "text": "ወይቤለኒ ፡ በእንተ ፡ ዐመፃሆሙ ፡ ተፈጸመት ፡ ኵነኔሆሙ ፡ ወኢይትኌለቍ ፡ በቅድሜየ ፡ በእንተ ፡ አውራኅ ፡ ዘኀሠሡ ፡ ወአእመሩ ፡ ከመ ፡ ምድር ፡ ትትሐጐል ፡ ወእለ ፡ የኀድሩ ፡ ዲቤሃ ።"
          },
          {
            "verse": "11",
            "text": "ወለእሉ ፡ ምግባእ ፡ አልቦሙ ፡ ለዓለም ፡ እስመ ፡ አርአይዎሙ ፡ ዘኅቡእ ፡ ወእለ ፡ ተኰነኑ ፡ ወአኮ ፡ ለከ ፡ አንተ ፡ ወልድየ ፡ አእመረ ፡ እግዚአ ፡ መናፍስት ፡ እስመ ፡ ንጹሕ ፡ ወኄር ፡ አንተ ፡ እምዝ ፡ ሒስ ፡ ዘኅቡኣት ።"
          },
          {
            "verse": "12",
            "text": "ወአጽንዖ ፡ ለስምከ ፡ በማዕከለ ፡ ቅዱሳን ፡ ወየዐቅበከ ፡ እምእለ ፡ የኀድሩ ፡ ዲበ ፡ የብስ ፡ ወአጽንዖ ፡ ለዘርእከ ፡ በጽድቅ ፡ ለነገሥት ፡ ወለስብሐት ፡ ዐቢያት ፡ ወእምዘርእከ ፡ ይወፅእ ፡ ነቅዐ ፡ ጻድቃን ፡ ወቅዱሳን ፡ ወኍልቍ ፡ አልቦሙ ፡ ለዓለም ።"
          }
        ],
        [
          {
            "verse": "1",
            "text": "ወእምድኅረዝ ፡ አርአየኒ ፡ መላእክተ ፡ መቅሠፍት ፡ እለ ፡ ድልዋን ፡ ከመ ፡ ይምጽኡ ፡ ወይፍትሑ ፡ ኵሎ ፡ ኀይለ ፡ ማይ ፡ ዘመትሕተ ፡ ምድር ፡ ከመ ፡ ይኩን ፡ ለኵነኔ ፡ ወለሐጕል ፡ ለኵሎሙ ፡ እለ ፡ ይነብሩ ፡ ወየኀድሩ ፡ ዲበ ፡ የብስ ።"
          },
          {
            "verse": "2",
            "text": "ወአዘዘ ፡ እግዚአ ፡ መናፍስት ፡ መላእክተ ፡ እለ ፡ ይወፅኡ ፡ ከመ ፡ እያንሥኡ ፡ እደወ ፡ ወይዕቀቡ ፡ እስመ ፡ እልክቱ ፡ መላእክት ፡ ዲበ ፡ ኀይለ ፡ ማያት ፡ ሀለዉ ።"
          },
          {
            "verse": "3",
            "text": "ወወፃእኩ ፡ እምቅድመ ፡ ገጸ ፡ ሄኖክ ።"
          }
        ],
        [
          {
            "verse": "1",
            "text": "ወበእማንቱ ፡ መዋዕል ፡ ኮነ ፡ ቃለ ፡ እግዚአብሔር ፡ ኀቤየ ፡ ወይቤለኒ ፡ ኖኅ ፡ ናሁ ፡ ክፍልከ ፡ ዐርገ ፡ ኀቤየ ፡ ክፍል ፡ ዘአልቦቱ ፡ ሒስ ፡ ክፍለ ፡ ፍቅር ፡ ወርትዕ ።"
          },
          {
            "verse": "2",
            "text": "ወይእዜኒ ፡ ይገብሩ ፡ መላእክት ፡ ዕፀወ ፡ ወሶበ ፡ ወፅኡ ፡ ለውእቱ ፡ መልእክት ፡ እወዲ ፡ እዴየ ፡ ዲቤሃ ፡ ወአዐቅባ ፡ ወትከውን ፡ እምኔሃ ፡ ዘርአ ፡ ሕይወት ፡ ወተውላጠ ፡ ይባእ ፡ ከመ ፡ ኢይንበር ፡ የብስ ፡ ዕራቆ ።"
          },
          {
            "verse": "3",
            "text": "ወአጸንዖ ፡ ለዘርእከ ፡ በቅድሜየ ፡ ለዓለመ ፡ ዓለም ፤ ወእዘርኦሙ ፡ ለእለ ፡ የኀድሩ ፡ ምስሌከ ፡ ውስተ ፡ ገጸ ፡ የብስ ፡ ወይትባረክ ፡ ወይትባዛኅ ፡ ቅድመ ፡ የብስ ፡ በስሙ ፡ ለእግዚእ ።"
          },
          {
            "verse": "4",
            "text": "ወየዐፅውዎሙ ፡ ለእልክቱ ፡ መላእክት ፡ እለ ፡ አርአይዋ ፡ ለዐመፃ ፡ ውስተ ፡ ይእቲ ፡ ቈላ ፡ እንተ ፡ ትነድድ ፡ እንተ ፡ አርአየኒ ፡ ቀዳሚ ፡ እምሔውየ ፡ ሄኖክ ፡ በዐረብ ፡ በኀበ ፡ አድባረ ፡ ወርቅ ፡ ወብሩር ፡ ወሐፂን ፡ ወነጠብጣብ ፡ ወናእክ ።"
          },
          {
            "verse": "5",
            "text": "ወርኢክዋ ፡ ለይእቲ ፡ ቈላ ፡ እንተ ፡ ሀውክ ፡ ዐቢይ ፡ ባቲ ፡ ወተሀውኮ ፡ ማያት ።"
          },
          {
            "verse": "6",
            "text": "ወዝንቱ ፡ ኵሉ ፡ ሶበ ፡ ተገብረ ፡ እምውእቱ ፡ ነጠብጣበ ፡ እሳት ፡ ወሀውኮሙ ፡ ዘየሀውኮሙ ፡ በውእቱ ፡ መካን ፡ ተወልደ ፡ ፄና ፡ ተይ ፡ ወተኀብረ ፡ ምስለ ፡ እልኩ ፡ ማያት ፡ ወይእቲ ፡ ቈላ ፡ እንተ ፡ መላእክት ፡ እለ ፡ አስሐቱ ፡ ትነድድ ፡ መትሕተ ፡ ይእቲ ፡ ምድር ።"
          },
          {
            "verse": "7",
            "text": "ወእንተ ፡ ቈላተ ፡ ዚአሃ ፡ አፍላገ ፡ እሳት ፡ ይወፅኡ ፡ በኀበ ፡ ይትኴነኑ ፡ እልክቱ ፡ መላእክት ፡ እለ ፡ አስሐትዎሙ ፡ ለእለ ፡ የኀድሩ ፡ ዲበ ፡ የብስ ።"
          },
          {
            "verse": "8",
            "text": "ወይከውኑ ፡ እልክቱ ፡ ማያት ፡ በእማንቱ ፡ መዋዕል ፡ ለነገሥት ፡ ወለአዚዛን ፡ ወለልዑላን ፡ ወለእለ ፡ የኀድሩ ፡ ዲበ ፡ የብስ ፡ ለፈውሰ ፡ ነፍስ ፡ ወሥጋ ፡ ወለኵነኔ ፡ መንፈስ ፡ ወተውኔተ ፡ ይመልእ ፡ መንፈሶሙ ፡ ከመ ፡ ይትኰነኑ ፡ ሥጋሆሙ ፡ እስመ ፡ ክህድዎ ፡ ለእግዚአ ፡ መናፍስት ፡ ወይሬእዩ ፡ ኵነኔሆሙ ፡ እንተ ፡ ኵሉ ፡ ዕለት ፡ ወኢየአምኑ ፡ በስሙ ።"
          },
          {
            "verse": "9",
            "text": "ወከመ ፡ ብዙኀ ፡ ውዕየ ፡ ሥጋሆሙ ፡ ከመዝ ፡ ቦሙ ፡ ተውላጥ ፡ ለመንፈስ ፡ ለዓለመ ፡ ዓለም ፡ እስመ ፡ አልቦ ፡ በቅድመ ፡ እግዚአ ፡ መናፍስት ፡ ዘይትናገር ፡ በነገረ ፡ በክ ።"
          },
          {
            "verse": "10",
            "text": "እስመ ፡ ትመጽእ ፡ ኵነኔ ፡ ዲቤሆሙ ፡ እስመ ፡ የአምኑ ፡ በተውኔተ ፡ ሥጋሆሙ ፡ ወመንፈሰ ፡ እግዚእ ፡ ይክህዱ ።"
          },
          {
            "verse": "11",
            "text": "ወኪያሁ ፡ ማያት ፡ በውእቱ ፡ መዋዕል ፡ ቦሙ ፡ ተውላጥ ፡ እስመ ፡ ሶበ ፡ ይትኴነኑ ፡ እልኩ ፡ መላእክት ፡ በውእቱ ፡ መዋዕል ፡ ይትዌለጥ ፡ ዋዕዮሙ ፡ ለእልክቱ ፡ አንቅዕተ ፡ ማያት ፡ ወሶበ ፡ የዐርጉ ፡ መላእክት ፡ ይትዌለጥ ፡ ዝኩ ፡ ማይ ፡ ዘአንቅዕት ፡ ወይቈርር ።"
          },
          {
            "verse": "12",
            "text": "ወሰማዕክዎ ፡ ለቅዱስ ፡ ሚካኤል ፡ እንዘ ፡ ያወሥእ ፡ ወይብል ፡ ዛቲ ፡ ኵነኔ ፡ እንተ ፡ ይትኴነኑ ፡ መላእክት ፡ ሰማዕት ፡ ይእቲ ፡ ለነገሥት ፡ ወለአዚዛን ፡ ወለእለ ፡ ይእኅዝዋ ፡ ለየብስ ።"
          },
          {
            "verse": "13",
            "text": "እስመ ፡ እሉ ፡ ማያተ ፡ ኵነኔ ፡ ለፈውሰ ፡ ዚአሆሙ ፡ ለመላእክት ፡ ወለሞተ ፡ ሥጋሆሙ ፡ ወኢይሬእዩ ፡ ወኢየአምኑ ፡ ከመ ፡ ይትመየጡ ፡ እሙንቱ ፡ ማያት ፡ ወይከውኑ ፡ እሳተ ፡ ዘይነድድ ፡ ለዓለም ።"
          }
        ],
        [
          {
            "verse": "1",
            "text": "ወእምድኅረዝ ፡ ወሀበኒ ፡ ትእምርተ ፡ ኵሎሙ ፡ ኅብኣት ፡ በመጽሐፍ ፡ እምሔውየ ፡ ሄኖክ ፡ ወምሳልያተ ፡ ዘተውህባ ፡ ሎቱ ፡ ወደመሮሙ ፡ ሊተ ፡ በነገረ ፡ መጽሐፍ ፡ ዘምሳሌ ።"
          },
          {
            "verse": "2",
            "text": "ወበይእቲ ፡ ዕለት ፡ አውሥኦ ፡ ቅዱስ ፡ ሚካኤል ፡ እንዘ ፡ ይብል ፡ ለሩፋኤል ፡ ኀይሉ ፡ ለመንፈስ ፡ ይመስጠኒ ፡ ወያምዕዐኒ ፡ ወበእንተ ፡ ዕፀቡ ፡ ለኵነኔ ፡ እንተ ፡ ኅቡኣት ፡ ለኵነኔ ፡ መላእክት ፡ መኑ ፡ ውእቱ ፡ ዘይክል ፡ ተዐግሦተ ፡ ዕፁበ ፡ ለእንተ ፡ ተገብረት ፡ ኵነኔ ፡ ወነበረት ፡ ወይትመሰዉ ፡ በቅድሜሃ ።"
          },
          {
            "verse": "3",
            "text": "ወአውሥአ ፡ ካዕበ ፡ ወይቤሎ ፡ ቅዱስ ፡ ሚካኤል ፡ ለሩፋኤል ፡ መኑ ፡ ውእቱ ፡ ዘኢያረኀርኅ ፡ ልቦ ፡ ዲቤሃ ፡ ወኢይትሀወክ ፡ ኵልያቲሁ ፡ እምዛቲ ፡ ቃል ፤ ኵነኔ ፡ ወፅአት ፡ ዲቤሆሙ ፡ እምኔሆሙ ፡ ዘአውፅእዎሙ ፡ ከመዝ ።"
          },
          {
            "verse": "4",
            "text": "ወኮነ ፡ ሶበ ፡ ቆመ ፡ በቅድመ ፡ እግዚአ ፡ መናፍስት ፡ ወከመዝ ፡ ይቤሎ ፡ ቅዱስ ፡ ሚካኤል ፡ ለሩፋኤል ፡ ወኢይከውን ፡ ሎሙ ፡ በውስተ ፡ ዐይነ ፡ እግዚእ ፡ እስመ ፡ እግዚአ ፡ መናፍስት ፡ ተምዕዖሙ ፡ እስመ ፡ በአምሳለ ፡ እግዚእ ፡ ይገብሩ ።"
          },
          {
            "verse": "5",
            "text": "በእንተዝ ፡ ይመጽእ ፡ ላዕሌሆሙ ፡ ኵነኔ ፡ ዘኅቡእ ፡ ለዓለመ ፡ ዓለም ፡ እስመ ፡ ኢመልአክ ፡ ወኢብእሲ ፡ ኢይትሜጠው ፡ መክፈልቶ ፡ አላ ፡ እሙንቱ ፡ ባሕቲቶሙ ፡ ተመጠዉ ፡ ኵነኔ ፡ ዚአሆሙ ፡ ለዓለመ ፡ ዓለም ።"
          }
        ],
        [
          {
            "verse": "1",
            "text": "ወእምድኅረዝ ፡ ኵነኔ ፡ ያደነግፅዎሙ ፡ ወያምዕዕዎሙ ፡ እስመ ፡ ዘንተ ፡ አርአዩ ፡ ለእለ ፡ የኀድሩ ፡ ዲበ ፡ የብስ ።"
          },
          {
            "verse": "2",
            "text": "ወነዋ ፡ አስማቲሆሙ ፡ ለእልክቱ ፡ መላእክት ፡ ወዝንቱ ፡ ውእቱ ፡ አስማቲሆሙ ፡ ቀዳማየ ፡ ዚአሆሙ ፡ ስምያዛ ፤ ወካልኡ ፡ አርስጢቂፋ ፤ ወሣልስ ፡ አርሜን ፤ ወራብዕ ፡ ከከባኤል ፤ ወኃምስ ፡ ጡርኤል ፤ ወሳድስ ፡ ሩምያል ፤ ወሳብዕ ፡ ዳንኤል ፤ ወሳምን ፡ ኑቃኤል ፤ ወታስዕ ፡ በራቅኤል ፤ ወዓሥር ፡ አዛዝኤል ፤ ፲ወ፩አርምርስ ፤ ፲ወ፪በጠርያል ፤ ፲ወ፫በሰሳኤል ፤ ፲ወ፬አናንኤል ፤ ፲ወ፭ጡርያል ፤ ፲ወ፯ሲማፒሲኤል ፤ ፲ወ፯ይተርኤል ፤ ፲ወ፰ቱማኤል ፤ ፲ወ፱ጠርኤል ፤ ፳ሩማኤል ፤ ፳ወ፩ዒዜዜኤል ።"
          },
          {
            "verse": "3",
            "text": "ወእሉ ፡ እሙንቱ ፡ አርእስተ ፡ መላእክቲሆሙ ፡ ወአስማቲሆሙ ፡ ለመኰንነ ፡ ፻ዚአሆሙ ፤ ወመኰንነ ፡ ፶ዚአሆሙ ፤ ወመኰንነ ፡ ፲ዚአሆሙ ።"
          },
          {
            "verse": "4",
            "text": "ስሙ ፡ ለቀዳማዊ ፡ ይቁን ፡ ወዝንቱ ፡ ዘአስሐተ ፡ ኵሎሙ ፡ ደቂቀ ፡ መላእክት ፡ ቅዱሳን ፡ ወአውረዶሙ ፡ ዲበ ፡ የብስ ፡ ወአስሐቶሙ ፡ በአዋልደ ፡ ሰብእ ።"
          },
          {
            "verse": "5",
            "text": "ወካልእ ፡ ስሙ ፡ አስብኤል ፡ ዝንቱ ፡ አመሮሙ ፡ ምክረ ፡ እኩየ ፡ ለደቂቀ ፡ መላእክት ፡ ቅዱሳን ፡ ወአስሐቶሙ ፡ ከመ ፡ ያማስኑ ፡ ሥጋሆሙ ፡ በአዋልደ ፡ ሰብእ ።"
          },
          {
            "verse": "6",
            "text": "ወሣልስ ፡ ስሙ ፡ ጋድርኤል ፡ ዝውእቱ ፡ ዘአርአየ ፡ ኵሎ ፡ ዝብጠታተ ፡ ሞት ፡ ለውሉደ ፡ ሰብእ ፡ ወውእቱ ፡ አስሐታ ፡ ለሔዋን ፡ ወውእቱ ፡ አርአየ ፡ ንዋየ ፡ ሞት ፡ ለደቂቀ ፡ ሰብእ ፡ ወድርዐ ፡ ወወልታ ፡ ወሰይፈ ፡ ለቀትል ፡ ወኵሎ ፡ ንዋየ ፡ ሞት ፡ ለውሉደ ፡ ሰብእ ።"
          },
          {
            "verse": "7",
            "text": "ወእምነ ፡ እዴሁ ፡ ወፅአ ፡ ዲቤሆሙ ፡ ለእለ ፡ የኀድሩ ፡ ዲበ ፡ የብስ ፡ እምይእቲ ፡ ጊዜ ፡ ወእስከ ፡ ለዓለም ።"
          },
          {
            "verse": "8",
            "text": "ወራብዕ ፡ ስሙ ፡ ፔኔሙዕ ፡ ዝንቱ ፡ አርአየ ፡ ለውሉደ ፡ ሰብእ ፡ መሪረ ፡ ወመዐርዒረ ፡ ወአርአዮሙ ፡ ኵሎ ፡ ኅቡኣተ ፡ ጥበቦሙ ።"
          },
          {
            "verse": "9",
            "text": "ውእቱ ፡ አለበዎሙ ፡ ለሰብእ ፡ መጽሐፈ ፡ ወበማየ ፡ ሕመት ፡ ወክርታስ ፡ ወበእንተዝ ፡ ብዙኃን ፡ እለ ፡ ስሕቱ ፡ እምዓለም ፡ ወእስከ ፡ ለዓለም ፡ ወእስከ ፡ ዛቲ ፡ ዕለት ።"
          },
          {
            "verse": "10",
            "text": "እስመ ፡ ኢተወልደ ፡ ሰብእ ፡ ለዝ ፡ ከመዝ ፡ በቀለም ፡ ወበማየ ፡ ሕመት ፡ ያጽንዑ ፡ ሃይማኖቶሙ ።"
          },
          {
            "verse": "11",
            "text": "እስመ ፡ ኢተፈጥረ ፡ ሰብእ ፡ ዘእንበለ ፡ ከመ ፡ መላእክት ፡ ከመ ፡ ይንበሩ ፡ ጻድቃነ ፡ ወንጹሓነ ፡ ወሞት ፡ ዘኵሎ ፡ ያማስን ፡ እምኢገሰሶሙ ፡ አላ ፡ በዝ ፡ አእምሮቶሙ ፡ ይትኀጐሉ ፡ ወበዝንቱ ፡ ኀይል ፡ ይበልዐኒ ።"
          },
          {
            "verse": "12",
            "text": "ወኃምስ ፡ ስሙ ፡ ከስድያዕ ፡ ዝንቱ ፡ አርአየ ፡ ለውሉደ ፡ ሰብእ ፡ ኵሎ ፡ ዝብጠታተ ፡ እኩየ ፡ ዘነፍሳት ፡ ወዘአጋንንት ፡ ወዝብጠታተ ፡ ጻእጻእ ፡ በማኅፀን ፡ ከመ ፡ ይደቅ ፡ ወዝብጠታተ ፡ ነፍስ ፡ ንስከተ ፡ አርዌ ፡ ወዝብጠተ ፡ ዘይከውን ፡ በቀትር ፡ ወልዳ ፡ ለአርዌ ፡ ዘስሙ ፡ ተባዕት ።"
          },
          {
            "verse": "13",
            "text": "ወዝንቱ ፡ ውእቱ ፡ ኍልቁ ፡ ለክስብኤል ፡ ርእሰ ፡ መሐላ ፡ ዘአርአየ ፡ ለቅዱሳን ፡ ሶበ ፡ የኀድር ፡ ልዑል ፡ በስብሐት ፡ ወስሙ ፡ ቤቃ ።"
          },
          {
            "verse": "14",
            "text": "ወዝንቱ ፡ ይቤሎ ፡ ለቅዱስ ፡ ሚካኤል ፡ ያርእዮሙ ፡ ስመ ፡ ኅቡአ ፡ ከመ ፡ ይርአይዎ ፡ ለውእቱ ፡ ስም ፡ ኅቡእ ፡ ወከመ ፡ ይዝክርዎ ፡ በመሐላ ፡ ከመ ፡ ይርዐዱ ፡ እምውእቱ ፡ ስም ፡ ወመሐላ ፡ እለ ፡ አርአዩ ፡ ለውሉደ ፡ ሰብእ ፡ ኵሎ ፡ ዘኅቡእ ።"
          },
          {
            "verse": "15",
            "text": "ወዝንቱ ፡ ኀይሉ ፡ ለዝ ፡ መሐላ ፡ እስመ ፡ ኀያል ፡ ውእቱ ፡ ወጽኑዕ ፡ ወአንበሮ ፡ ለዝ ፡ መሐላ ፡ አካዕ ፡ በእዴሁ ፡ ለቅዱስ ፡ ሚካኤል ።"
          },
          {
            "verse": "16",
            "text": "ወእሉ ፡ እሙንቱ ፡ ኅቡኣቲሁ ፡ ለዝ ፡ መሐላ ፡ ወጸንዑ ፡ በመሐላሁ ፡ ወሰማይ ፡ ተሰቅለ ፡ ዘእንበለ ፡ ይትፈጠር ፡ ዓለም ፡ ወእስከ ፡ ለዓለም ።"
          },
          {
            "verse": "17",
            "text": "ወቦቱ ፡ ምድር ፡ ተሳረረት ፡ ዲበ ፡ ማይ ፡ ወእምነ ፡ ኅቡኣተ ፡ አድባር ፡ ይመጽኣ ፡ ላህያት ፡ ለሕያዋን ፡ ማያት ፡ እምፍጥረተ ፡ ዓለም ፡ ወእስከ ፡ ለዓለም ።"
          },
          {
            "verse": "18",
            "text": "ወበውእቱ ፡ መሐላ ፡ ተፈጥረት ፡ ባሕር ፡ ወመሠረታ ፡ ለጊዜ ፡ መዐት ፡ አንበረ ፡ ላቲ ፡ ኆፃ ፡ ወኢተኀልፍ ፡ እምፍጥረተ ፡ ዓለም ፡ ወእስከ ፡ ለዓለም ።"
          },
          {
            "verse": "19",
            "text": "ወበውእቱ ፡ መሐላ ፡ ቀላያት ፡ ጸንዑ ፡ ወቆሙ ፡ ወኢይትሐወሱ ፡ እመካኖሙ ፡ እምዓለም ፡ ወእስከ ፡ ለዓለም ።"
          },
          {
            "verse": "20",
            "text": "ወበውእቱ ፡ መሐላ ፡ ፀሐይ ፡ ወወርኅ ፡ ይፌጽሙ ፡ ምኋሮሙ ፡ ወኢየኀልፉ ፡ እምትእዛዞሙ ፡ እምዓለም ፡ ወእስከ ፡ ለዓለም ።"
          },
          {
            "verse": "21",
            "text": "ወበውእቱ ፡ መሐላ ፡ ከዋክብት ፡ ይፌጽሙ ፡ ምኋሮሙ ፡ ወአስማቲሆሙ ፡ ይጼውዕ ፡ ወያወሥእዎ ፡ እምዓለም ፡ ወእስከ ፡ ለዓለም ።"
          },
          {
            "verse": "22",
            "text": "ወከመዝ ፡ ለማይ ፡ ነፍሳቲሆሙ ፡ ለነፋሳት ፡ ወለኵሎሙ ፡ መንፈሳት ፡ ወፍናዋቲሆሙ ፡ እምኵሉ ፡ ኅብራተ ፡ መናፍስት ።"
          },
          {
            "verse": "23",
            "text": "ወበህየ ፡ ይትዐቀብ ፡ መዛግብተ ፡ ቃሉ ፡ ለነጐድጓድ ፡ ወብርሃኑ ፡ ለመብረቅ ፡ ወበህየ ፡ ይትዐቀብ ፡ መዛግብተ ፡ በረድ ፡ ወአስሐትያ ፡ ወመዛግብተ ፡ ጊሜ ፡ ወመዛግብተ ፡ ዝናም ፡ ወጠል ።"
          },
          {
            "verse": "24",
            "text": "ወኵሎሙ ፡ እሙንቱ ፡ የአምኑ ፡ ወያአኵቱ ፡ በቅድመ ፡ እግዚአ ፡ መናፍስት ፡ ወይሴብሑ ፡ በኵሉ ፡ ኀይሎሙ ፡ ወሲሳዮሙ ፡ በኵሉ ፡ አኰቴት ፡ ይእቲ ፡ ወያአኵቱ ፡ ወይሴብሑ ፡ ወያሌዕሉ ፡ በስሙ ፡ ለእግዚአ ፡ መናፍስት ፡ ለዓለመ ፡ ዓለም ።"
          },
          {
            "verse": "25",
            "text": "ወዲቤሆሙ ፡ ጸንዐ ፡ ዝመሐላ ፡ ወይትዐቀቡ ፡ ቦቱ ፡ ወፍናዊሆሙ ፡ ይትዐቀቡ ፡ ወምኋራቲሆሙ ፡ ኢይማስን ።"
          },
          {
            "verse": "26",
            "text": "ወኮኖሙ ፡ ፍሥሐ ፡ ዐቢየ ፡ ወባረኩ ፡ ወሰብሑ ፡ ወአልዐሉ ፡ በእንተ ፡ ዘተከሥተ ፡ ሎሙ ፡ ስሙ ፡ ለውእቱ ፡ ወልደ ፡ እጓለ ፡ እመሕያው ።"
          },
          {
            "verse": "27",
            "text": "ወነበረ ፡ ዲበ ፡ መንበረ ፡ ስብሐቲሁ ፡ ወርእሱ ፡ ለኵነኔ ፡ ተውህበ ፡ ሎቱ ፡ ለወልደ ፡ እጓለ ፡ እምሕያው ፡ ወያኀልፍ ፡ ወያማስን ፡ ኃጥኣነ ፡ እምገጻ ፡ ለምድር ፡ ወእለ ፡ አስሐትዎ ፡ ለዓለም ።"
          },
          {
            "verse": "28",
            "text": "በሰናስል ፡ ይትአሠሩ ፡ ወበማኅበሮሙ ፡ ዘሙስና ፡ ይትዐፀዉ ፡ ወኵሉ ፡ ምግባሮሙ ፡ የኀልፍ ፡ እምቅድመ ፡ ገጸ ፡ ምድር ።"
          },
          {
            "verse": "29",
            "text": "ወእምይእዜሰ ፡ ኢይከውን ፡ ዘይማስን ፡ እስመ ፡ ውእቱ ፡ ወልደ ፡ ብእሲ ፡ ተርእየ ፡ ወነበረ ፡ ዲበ ፡ መንበረ ፡ ስብሐቲሁ ፡ ወኵሉ ፡ እኩይ ፡ እምቅድመ ፡ ገጹ ፡ የኀልፍ ፡ ወየሐውር ፡ ወነገፉ ፡ ለውእቱ ፡ ወልደ ፡ ብእሲ ፡ ይጸንዕ ፡ በቅድመ ፡ እግዚአ ፡ መናፍስት ።"
          },
          {
            "verse": "30",
            "text": "ዝውእቱ ፡ ምሳሌ ፡ ሣልስ ፡ ዘሄኖክ ።"
          }
        ],
        [
          {
            "verse": "1",
            "text": "ወኮነ ፡ እምድኅረዝ ፡ ተለዐለ ፡ ስሙ ፡ ሕያው ፡ በኀቤሁ ፡ ለውእቱ ፡ ወልደ ፡ እጓለ ፡ እመሕያው ፡ በኀበ ፡ እግዚአ ፡ መናፍስት ፡ እምእለ ፡ የኀድሩ ፡ ዲበ ፡ የብስ ።"
          },
          {
            "verse": "2",
            "text": "ወተለዐለ ፡ በሠረገላተ ፡ መንፈስ ፡ ወወፅአ ፡ ስም ፡ በማእከሎሙ ።"
          },
          {
            "verse": "3",
            "text": "ወእምይእቲ ፡ ዕለት ፡ ኢተስሕብኩ ፡ በማእከሎሙ ፡ ወአንበረኒ ፡ በማእከለ ፡ ፪መናፍስት ፡ በማእከለ ፡ መስዕ ፡ ወዐረብ ፡ በኀበ ፡ ነሥኡ ፡ አኅባላተ ፡ መላእክት ፡ ከመ ፡ ይስፍሩ ፡ ሊተ ፡ መካነ ፡ ለኅሩያን ፡ ወለጻድቃን ።"
          },
          {
            "verse": "4",
            "text": "ወበህየ ፡ ርኢኩ ፡ አበወ ፡ ቀደምተ ፡ ወጻድቃነ ፡ እለ ፡ እምዓለም ፡ በውእቱ ፡ መካን ፡ የኀድሩ ።"
          }
        ],
        [
          {
            "verse": "1",
            "text": "ወበአጽናፈ ፡ ምድር ፡ ርኢኩ ፡ ፲ወ፪ኀዋኅው ፡ ርኋተ ፡ ለኵሎሙ ፡ ነፋሳት ፡ እለ ፡ እምኔሆሙ ፡ ይወጽኡ ፡ ነፋሳት ፡ ወይነፍሱ ፡ ዲበ ፡ ምድር ።"
          },
          {
            "verse": "2",
            "text": "፫እምኔሆሙ ፡ ርኋት ፡ በገጸ ፡ ሰማይ ፡ ወ፫በምዕራብ ፡ ወ፫በየማነ ፡ ሰማይ ፡ ወ፫በፀጋም ።"
          },
          {
            "verse": "3",
            "text": "ወ፫ቀዳምያት ፡ እለ ፡ መንገለ ፡ ጽባሕ ፡ ወ፫መንገለ ፡ መስዕ ፡ ወ፫በድኅር ፡ እለ ፡ በጸጋም ፡ ለመንገለ ፡ አዜብ ፡ ወ፫በዓረብ ።"
          },
          {
            "verse": "4",
            "text": "በ፬እምኔሆሙ ፡ ይወጽኡ ፡ ነፋሳተ ፡ በረከት ፡ ወሰላም ፡ ወእምእልኩ ፡ ፰ይወጽኡ ፡ ነፋሳተ ፡ መቅሠፍት ፡ ሶበ ፡ ይትፌነዉ ፡ ይደመስስዋ ፡ ለኵላ ፡ ምድር ፡ ወለማይ ፡ ዘዲቤሃ ፡ ወለኵሎሙ ፡ እለ ፡ የኀድፉ ፡ ዲቤሃ ፡ ወኵሉ ፡ ዘሀሎ ፡ ውስተ ፡ ማይ ፡ ወዲበ ፡ የብስ ።"
          },
          {
            "verse": "5",
            "text": "ወይወጽእ ፡ ቀዳማይ ፡ ነፋስ ፡ እምእልኩ ፡ ኀዋኅው ፡ ዘስሙ ፡ ጽባሓይ ፡ በቀዳሚት ፡ ኆኅት ፡ እንተ ፡ መንገለ ፡ ጽባሕ ፡ እንተ ፡ ታጸንን ፡ ለአዜብ ፡ ይወጽእ ፡ እምኔሃ ፡ ድምሳሴ ፡ የብስ ፡ ወሞቅ ፡ ወሐጕል ።"
          },
          {
            "verse": "6",
            "text": "ወበካልእት ፡ ኆኅት ፡ ማእከላይት ፡ ይወጽእ ፡ ርትዕ ፡ ወይወጽእ ፡ እምኔሃ ፡ ዝናም ፡ ወፍሬ ፡ ወሰላም ፡ ወጠል ፤ ወበሣልስት ፡ ኆኅት ፡ እንተ ፡ መንገለ ፡ መስዕ ፡ ይወጽእ ፡ ቍር ፡ ወየብስ ።"
          },
          {
            "verse": "7",
            "text": "ወእምድኅረ ፡ እሉ ፡ ነፋሳት ፡ በመንገለ ፡ አዜብ ፡ ይወጽእ ፡ በ፫ኆኅት ፤ ቀዳምያት ፡ በቀዳሚት ፡ ኆኅት ፡ እምኔሆን ፡ እንተ ፡ ትጸንን ፡ ለመንገለ ፡ ምሥራቅ ፡ ይወጽእ ፡ ነፋሰ ፡ ሞቅ ።"
          },
          {
            "verse": "8",
            "text": "ወበኆኅት ፡ እንተ ፡ ኀቤሃ ፡ ማእከላይት ፡ ይወጽእ ፡ እምኔሃ ፡ መዐዛ ፡ ሠናይ ፡ ወጠል ፡ ወዝናም ፡ ወሰላም ፡ ወሕይወት ።"
          },
          {
            "verse": "9",
            "text": "ወበሣልስት ፡ ኆኅት ፡ እንተ ፡ መንገለ ፡ ምዕራብ ፡ ይወጽእ ፡ እምኔሃ ፡ ጠል ፡ ወዝናም ፡ ወአናኵዕ ፡ ወድምሳሴ ።"
          },
          {
            "verse": "10",
            "text": "ወእምድኅረ ፡ እሉ ፡ ነፋሳት ፡ ዘመንገለ ፡ መስዕ ፡ [ዘስሙ ፡ ባሕር ፡ ] እም ፡ [፫] ፡ ሳብዓይ ፡ ኆኅት ፡ እንተ ፡ መንገለ ፡ ምሥራቅ ፡ ዘታጸንን ፡ መንገለ ፡ አዜብ ፡ ይወጽእ ፡ እምኔሃ ፡ ጠል ፡ ወዝናም ፡ አናኵዕ ፡ ወድምሳሴ ።"
          },
          {
            "verse": "11",
            "text": "ወእማእከላይት ፡ ኆኅት ፡ ርትዕት ፡ ይወጽእ ፡ እምኔሃ ፡ ዝናም ፡ ወጠል ፡ ወሕይወት ፡ ወሰላም ፡ ወበሣልስት ፡ ኆኅት ፡ እንተ ፡ መንገለ ፡ ምዕራብ ፡ እንተ ፡ ታጸንን ፡ ለመስዕ ፡ ይወጽእ ፡ እምኔሃ ፡ ጊሜ ፡ ወአስሐትያ ፡ ወሐመዳ ፡ ወዝናም ፡ ወጠል ፡ ወአናኵዕ ።"
          },
          {
            "verse": "12",
            "text": "ወእምድኅረ ፡ እሉ ፡ [፬] ነፋሳት ፡ እለ ፡ መንገለ ፡ ምዕራብ ፡ በቀዳሚት ፡ ኆኅት ፡ እንት ፡ ታጸንን ፡ ለመንገለ ፡ መስዕ ፡ ወእምኔሃ ፡ ይወጽእ ፡ ጠል ፡ ወዝናም ፡ ወአስሐትያ ፡ ወቍር ፡ ወሐመዳ ፡ ወደደክ ።"
          },
          {
            "verse": "13",
            "text": "ወእምነ ፡ ኆኅት ፡ ማእከላይት ፡ ይወጽእ ፡ ጠል ፡ ወዝናም ፡ ሰላም ፡ ወበረከት ፡ ወበደኃሪት ፡ ኆኅት ፡ እንተ ፡ መንገለ ፡ አዜብ ፡ ይወጽእ ፡ እምኔሃ ፡ የብስ ፡ ወድምሳሴ ፡ ዋዕይ ፡ ወሐጕል ።"
          },
          {
            "verse": "14",
            "text": "ወተፈጸማ ፡ ፲ወ፪ኀዋኅው ፡ ዘ፬ኀዋኅው ፡ ሰማይ ፡ ወኩሎ ፡ ትእዛዞሙ ፡ ወኵሎ ፡ መቅሠፍቶሙ ፡ ወሰላሞሙ ፡ አርአይኩከ ፡ ወልድየ ፡ ማቱሳላ ።"
          }
        ],
        [
          {
            "verse": "1",
            "text": "መጽሐፈ ፡ ሚጠተ ፡ ብርሃናተ ፡ ሰማይ ፡ ፩፩ ፡ ዘከመ ፡ ሀለዉ ፡ በበሕዘቢሆሙ ፡ ፩፩ ፡ በበሥልጣኖሙ ፡ ወበበዘመኖሙ ፡ ፩፩ ፡ በበስሞሙ ፡ ወሙላዳቲሆሙ ፡ ወበበአውራኂሆሙ ፡ እለ ፡ አርአየኒ ፡ ኡርኤል ፡ መልአክ ፡ ቅዱስ ፡ ዘሀሎ ፡ ምስሌየ ፡ ዘውእቱ ፡ መራሒሆሙ ፡ ወኵሎ ፡ መጽሐፎሙ ፡ በከመ ፡ ውእቱ ፡ አርአየኒ ፡ ወበከመ ፡ ኵሉ ፡ ዓመተ ፡ ዓለም ፡ ወእስከ ፡ ለዓለም ፡ እስከ ፡ ይትገበር ፡ ግብር ፡ ሐዲስ ፡ ዘይነብር ፡ እስከ ፡ ለዓለም ።"
          },
          {
            "verse": "2",
            "text": "ወዝንቱ ፡ ውእቱ ፡ ትእዛዝ ፡ ቀዳማዊ ፡ ዘብርሃናት ፡ ፀሐይ ፡ ብርሃን ፡ ሙፃኡ ፡ በኀዋኅው ፡ ሰማይ ፡ እለ ፡ መንገለ ፡ ጽባሕ ፡ ወምዕራቢሁ ፡ በኀዋኅው ፡ ሰማይ ፡ ዘምዕራብ ።"
          },
          {
            "verse": "3",
            "text": "ወርኢኩ ፡ ስሱ ፡ ኀዋኅው ፡ እለ ፡ እምኀበ ፡ ይወፅእ ፡ ፀሐይ ፡ ወስሱ ፡ ኀዋኅው ፡ ኀበ ፡ የዐርብ ፡ ፀሐይ ፡ ወወርኅ ፡ በውእቶን ፡ ኀዋኅው ፡ ይሠርቅ ፡ ወየዐርብ ፡ ወመራሒሆሙ ፡ ለከዋክብት ፡ ምስለ ፡ እለ ፡ ይመርሕዎሙ ፡ ፮በጽባሕ ፡ ወ፯በምዕራበ ፡ ፀሐይ ፡ ወኩሎሙ ፡ ፩፩እምድኅረ ፡ ካልኡ ፡ ርቱዕ ፡ ወመሳክው ፡ ብዙኃት ፡ እምየማኑ ፡ ወእምፀጋሙ ፡ ለዝኩ ፡ ኆኅት ።"
          },
          {
            "verse": "4",
            "text": "ወቀዳሚ ፡ ይወፅእ ፡ ብርሃን ፡ ዘየዐቢ ፡ ዘስሙ ፡ ፀሐይ ፡ ወክበቡ ፡ ከመ ፡ ክበበ ፡ ሰማይ ፡ ወኵለንታሁ ፡ ምሉእ ፡ እሳተ ፡ ዘያበርህ ፡ ወያውዒ ።"
          },
          {
            "verse": "5",
            "text": "ሰረገላተ ፡ በኀበ ፡ የዐርግ ፡ ነፋስ ፡ ይነፍሕ ፤ ወየዐርብ ፡ ፀሐይ ፡ እምሰማይ ፡ ወይገብእ ፡ እንተ ፡ መስዕ ፡ ከመ ፡ ይሑር ፡ ምሥራቀ ፡ ወይትመራሕ ፡ ከመ ፡ ይባእ ፡ ኀበ ፡ ዝኩ ፡ ኆኅት ፡ ወያበርህ ፡ በገጸ ፡ ሰማይ ።"
          },
          {
            "verse": "6",
            "text": "ከመዝ ፡ ይወፅእ ፡ በወርኅ ፡ ቀዳማዊ ፡ በኆኅት ፡ ዐባይ ፡ ወይወፅእ ፡ እንተ ፡ ይእቲ ፡ ራብዕት ፡ እምእልኩ ፡ ኀዋኅው ፡ ፷እለ ፡ መንገለ ፡ ምሥራቀ ፡ ፀሐይ ።"
          },
          {
            "verse": "7",
            "text": "ወበይእቲ ፡ ራብዕት ፡ ኆኅት ፡ እንተ ፡ እምኔሃ ፡ ይወፅእ ፡ ፀሐይ ፡ በወርኅ ፡ ቀዳማዊ ፡ ባቲ ፡ ዐሥሩ ፡ ወክልኤ ፡ መሳክው ፡ ርኋት ፡ ዘእምኔሆን ፡ ይወፅእ ፡ ላህብ ፡ ሶበ ፡ ይትረኀዉ ፡ እምዘመነ ፡ ዚአሆሙ ።"
          },
          {
            "verse": "8",
            "text": "ሶበ ፡ ይሠርቅ ፡ ፀሐይ ፡ እምሰማይ ፡ ይወፅእ ፡ እንተ ፡ ይእቲ ፡ ራብዕት ፡ ኆኅት ፡ ፴ጽባሐ ፡ ወበራብዕት ፡ ኆኅት ፡ እንተ ፡ ምዕራበ ፡ ሰማይ ፡ ርቱዐ ፡ ይወርድ ።"
          },
          {
            "verse": "9",
            "text": "ወበእማንቱ ፡ መዋዕል ፡ ትነውኅ ፡ ዕለት ፡ እምዕለት ፡ ወተኀጽር ፡ ሌሊት ፡ እምሌሊት ፡ እስከ ፡ ፴ጽባሕ ።"
          },
          {
            "verse": "10",
            "text": "ወበይእቲ ፡ ዕለት ፡ ትነውኅ ፡ ካዕበተ ፡ ዕለት ፡ እምሌሊት ፡ ወትከውን ፡ ዕለት ፡ ጥንቁቀ ፡ ፲ክፍለ ፡ ወትከውን ፡ ሌሊት ፡ ፰ክፍለ ።"
          },
          {
            "verse": "11",
            "text": "ወይወፅእ ፡ ፀሐይ ፡ እምዝኩ ፡ ራብዕ ፡ ኆኅት ፡ ወየዐርብ ፡ በራብዕት ፡ ወይገብእ ፡ ውስተ ፡ ኃምስት ፡ ኆኅት ፡ እንተ ፡ ጽባሕ ፡ ፴ጽባሐ ፡ ወይወፅእ ፡ እምኔሃ ፡ ወየዐርብ ፡ ውስተ ፡ ኃምስት ፡ ኆኅት ።"
          },
          {
            "verse": "12",
            "text": "አሜሃ ፡ ይነውኅ ፡ ዕለት ፡ ፳እደ ፡ ወትከውን ፡ ዕለት ፡ ፲ወ፩ክፍለ ፡ ወተኀጽር ፡ ሌሊት ፡ ወትከውን ፡ ፯ክፍለ ።"
          },
          {
            "verse": "13",
            "text": "ወይገብእ ፡ ፀሐይ ፡ ለጽባሕ ፡ ወይበውእ ፡ ውስተ ፡ ሳድስት ፡ ኆኅት ፡ ወይወፅእ ፡ ወየዐርብ ፡ በሳድስት ፡ ኆኅት ፡ ፴ወ፩ጽባሐ ፡ በእንተ ፡ ትእምርተ ፡ ዚአሃ ።"
          },
          {
            "verse": "14",
            "text": "ወበይእቲ ፡ ዕለት ፡ ትነውኅ ፡ ዕለት ፡ እምሌሊት ፡ ወትከውን ፡ ዕለት ፡ ካዕበተ ፡ ሌሊት ፡ ወትከውን ፡ ዕለት ፡ ፲ወ፪ክፍለ ፡ ወተኀጽር ፡ ሌሊት ፡ ወትከውን ፡ ፷ክፍለ ።"
          },
          {
            "verse": "15",
            "text": "ወይትነሣእ ፡ ፀሐይ ፡ ከመ ፡ ትኅጽር ፡ ዕለት ፡ ወትኑኅ ፡ ሌሊት ፡ ወይገብእ ፡ ፀሐይ ፡ ለጽባሕ ፡ ወይበውእ ፡ ውስተ ፡ ሳድስት ፡ ኆኅት ፡ ወይሠርቅ ፡ እምኔሃ ፡ ወየዐርብ ፡ ፴ጽባሐ ።"
          },
          {
            "verse": "16",
            "text": "ወሶበ ፡ ተፈጸመ ፡ ፴ጽባሕ ፡ ተሐፅፅ ፡ መዓልት ፡ ፩ክፍለ ፡ ጥንቁቀ ፡ ወትከውን ፡ ዕለት ፡ ፲ወ፩ክፍለ ፡ ወሌሊት ፡ ፯ክፍለ ።"
          },
          {
            "verse": "17",
            "text": "ወይወፅእ ፡ ፀሐይ ፡ እምነ ፡ ምዕራብ ፡ እምይእቲ ፡ ሳድስት ፡ ኆኅት ፡ ወየሐውር ፡ ምሥራቀ ፡ ወይሠርቅ ፡ በኃምስ ፡ ኆኅት ፡ ፴ጽባሐ ፡ ወየዐርብ ፡ በምዕራብ ፡ ካዕበ ፡ በኃምስ ፡ ኆኅት ፡ እንተ ፡ ምዕራብ ።"
          },
          {
            "verse": "18",
            "text": "በይእቲ ፡ ዕለት ፡ ተሐፅፅ ፡ ዕለት ፡ ፪ክፍለ ፡ ወትከውን ፡ ዕለት ፡ ፲ክፍለ ፡ ወሌሊት ፡ ፰ክፍለ ።"
          },
          {
            "verse": "19",
            "text": "ወይወጽእ ፡ ፀሐይ ፡ እምይእቲ ፡ ኃምስ ፡ ኆኅት ፡ ወየዐርብ ፡ በኃምስ ፡ ኆኅት ፡ እንተ ፡ ምዕራብ ፡ ወይሠርቅ ፡ በራብዕት ፡ ኆኅት ፡ በእንተ ፡ ትእምርተ ፡ ዚአሃ ፡ ፴ወ፩ጽባሐ ፡ ወየዐርብ ፡ በምዕራብ ።"
          },
          {
            "verse": "20",
            "text": "በይእቲ ፡ ዕለት ፡ ይትዔረይ ፡ መዓልት ፡ ምስለ ፡ ሌሊት ፡ ወይከውን ፡ ዕሩየ ፡ ወትከውን ፡ ሌሊት ፡ ፱ክፍለ ፡ ወመዓልት ፡ ፱ክፍለ ።"
          },
          {
            "verse": "21",
            "text": "ወይወፅእ ፡ ፀሐይ ፡ እምይእቲ ፡ ኆኅት ፡ ወየዐርብ ፡ በምዕራብ ፡ ወይገብእ ፡ በጽባሕ ፡ ወይወፅእ ፡ በሣልስት ፡ ኆኅት ፡ ፴ጽባሐ ፡ ወየዐርብ ፡ በምዕራብ ፡ በሣልስት ፡ ኆኅት ።"
          },
          {
            "verse": "22",
            "text": "ወበይእቲ ፡ ዕለት ፡ ትነውኅ ፡ ሌሊት ፡ እምዕለት ፡ እስከ ፡ ፴ጽባሕ ፡ ወተኀጽር ፡ ዕለት ፡ እምዕለት ፡ እስከ ፡ ፴ዕለት ፡ ወትከውን ፡ ሌሊት ፡ ፲ክፍለ ፡ ጥንቁቀ ፡ ወመዓልት ፡ ፰ክፍለ ።"
          },
          {
            "verse": "23",
            "text": "ወይወፅእ ፡ ፀሐይ ፡ እምይእቲ ፡ ሣልስት ፡ ኆኅት ፡ ወየዐርብ ፡ በሣልስት ፡ ኆኅት ፡ በዐረብ ፡ ወይገብእ ፡ ውስተ ፡ ምሥራቅ ፡ ወይወፅእ ፡ ፀሐይ ፡ ውስተ ፡ ካልእ ፡ ኆኅተ ፡ ምሥራቅ ፡ ፴ጽባሐ ፡ ወከመዝ ፡ የዐርብ ፡ በካልእ ፡ ኆኅት ፡ በምዕራበ ፡ ሰማይ ።"
          },
          {
            "verse": "24",
            "text": "ወበይእቲ ፡ ዕለት ፡ ትከውን ፡ ሌሊት ፡ ፲ወ፩ክፍለ ፡ ወዕለት ፡ ፯ክፍለ ።"
          },
          {
            "verse": "25",
            "text": "ወይወፅእ ፡ ፀሐይ ፡ በይእቲ ፡ ዕለት ፡ እምይእቲ ፡ ካልእት ፡ ኆኅት ፡ ወየዐርብ ፡ በምዕራብ ፡ በካልእ ፡ ኆኅት ፡ ወይገብእ ፡ በምሥራቅ ፡ በአሐቲ ፡ ኆኅት ፡ ፴ወ፩ጽባሐ ፡ ወየዐርብ ፡ በምዕራብ ፡ በአሐቲ ፡ ኆኅት ።"
          },
          {
            "verse": "26",
            "text": "ወበይእቲ ፡ ዕለት ፡ ትነውኅ ፡ ሌሊት ፡ ወትከውን ፡ ካዕበታ ፡ ለመዓልት ፡ ወትከውን ፡ ሌሊት ፡ ፲ወ፪ ፡ ክፍለ ፡ ጥንቁቀ ፡ ወመዓት ፡ ፯ክፍለ ።"
          },
          {
            "verse": "27",
            "text": "ወፈጸመ ፡ ፀሐይ ፡ አርእስቲሁ ፡ ወዳግመ ፡ የዐውድ ፡ ዲበ ፡ እሉ ፡ አርእስቲሁ ፡ ወይበውእ ፡ በውእቱ ፡ ኆኅት ፡ ፴ጽባሐ ፡ ወበምዕራብኒ ፡ በአንጻሪሁ ፡ የዐርብ ።"
          },
          {
            "verse": "28",
            "text": "ወበይእቲ ፡ ዕለት ፡ ተኀጽር ፡ ሌሊት ፡ እምኑኃ ፡ ፩እደ ፡ ዝውእቱ ፡ ክፍል ፡ ፩ወትከውን ፡ ፲ወ፩ክፍለ ፡ ወመዓልት ፡ ፯ክፍለ ።"
          },
          {
            "verse": "29",
            "text": "ወገብአ ፡ ፀሐይ ፡ ወቦአ ፡ ውስተ ፡ ካልእ ፡ ኆኅት ፡ እንተ ፡ ምሥራቅ ፡ ወይገብእ ፡ ዲበ ፡ ዝኩ ፡ አርእስቲሁ ፡ ፴ጽባሐ ፡ ይሠርቅ ፡ ወየዐርብ ።"
          },
          {
            "verse": "30",
            "text": "ወበይእቲ ፡ ዕለት ፡ ተኀጽር ፡ ሌሊት ፡ እምኑኃ ፡ ወትከውን ፡ ሌሊት ፡ ፲ክፍለ ፡ ወመዓልት ፡ ፰ክፍለ ።"
          },
          {
            "verse": "31",
            "text": "ወበይእቲ ፡ ዕለት ፡ ይወፅእ ፡ ፀሐይ ፡ እምይእቲ ፡ ካልእት ፡ ኆኅት ፡ ወየዐርብ ፡ በምዕራብ ፡ ወይገብእ ፡ ምሥራቀ ፡ ወይሠርቅ ፡ በሣልስ ፡ ኆኅት ፡ ፴ወ፩ጽባሐ ፡ ወየዐርብ ፡ በምዕራበ ፡ ሰማይ ።"
          },
          {
            "verse": "32",
            "text": "ወበይእቲ ፡ ዕለት ፡ ተሐፅፅ ፡ ሌሊት ፡ ወትከውን ፡ ፱ክፍለ ፡ ወዕለት ፡ ትከውን ፡ ፱ክፍለ ፡ ወይትዔረይ ፡ ሌሊት ፡ ምስለ ፡ መዓልት ፡ ወይከውን ፡ ዓመት ፡ ጥንቁቀ ፡ መዋዕለ ፡ ፫፻ወ፷ወረብዐ ።"
          },
          {
            "verse": "33",
            "text": "ወኑኃ ፡ ለዕለት ፡ ወለሌሊት ፡ ወኅጸራ ፡ ለዕለት ፡ ወለሌሊት ፡ በምኋረ ፡ ፀሐይ ፡ ውእቱ ፡ ይትሌለይ ።"
          },
          {
            "verse": "34",
            "text": "በእንቲአሁ ፡ ይነውኅ ፡ ምኋሪሁ ፡ ዕለት ፡ እምዕለት ፡ ወሌሊት ፡ እምሌሊት ፡ ይቀርብ ።"
          },
          {
            "verse": "35",
            "text": "ወዝውእቱ ፡ ትእዛዙ ፡ ወምኋሩ ፡ ለፀሐይ ፡ ወምግባኡ ፡ ሶበ ፡ ይገብእ ፡ ለእንተ ፡ ፷ይገብእ ፡ ወይወፅእ ፡ ዘውእቱ ፡ ብርሃን ፡ ዐቢይ ፡ ዘለዓለም ፡ ዘይሰመይ ፡ ፀሐየ ፡ ለዓለመ ፡ ዓለም ።"
          },
          {
            "verse": "36",
            "text": "ወዝንቱ ፡ ውእቱ ፡ ዘይወፅእ ፡ ብርሃን ፡ ዐቢይ ፡ ዘይሰመይ ፡ በአርአያ ፡ ዚአሁ ፡ በከመ ፡ አዘዘ ፡ እግዚእ ።"
          },
          {
            "verse": "37",
            "text": "ወከመዝ ፡ ይወፅእ ፡ ወይበውእ ፡ ወኢየሐፅፅ ፡ ወኢየዐርፍ ፡ አላ ፡ ይረውጽ ፡ መዓልተ ፡ ወሌሊተ ፡ በሰረገላ ፡ ወብርሃነ ፡ ዚአሁ ፡ ፯እደ ፡ ያበርህ ፡ እምዘወርኅ ፡ ወአምጣኒሆሙ ፡ ለ፪ኤሆሙ ፡ ዘውግ ።"
          }
        ],
        [
          {
            "verse": "1",
            "text": "ወድኅሬሁ ፡ ለዝ ፡ ትእዛዝ ፡ ርኢኩ ፡ ካልአ ፡ ትእዛዘ ፡ ለብርሃን ፡ ንኡስ ፡ ዘስሙ ፡ ወርኅ ።"
          },
          {
            "verse": "2",
            "text": "ወክበቡ ፡ ከመ ፡ ክበበ ፡ ሰማይ ፡ ወሰረገላ ፡ ዚአሁ ፡ በኀበ ፡ ይጼአን ፡ ነፋስ ፡ ይነፍኅ ፡ ወበመስፈርት ፡ ይትወሀብ ፡ ሎቱ ፡ ብርሃን ።"
          },
          {
            "verse": "3",
            "text": "ወበኵሉ ፡ ወርኅ ፡ ሙጻኢሁ ፡ ወሙባኢሁ ፡ ይትዌለጥ ፡ ወመዋዕሊሁ ፡ ከመ ፡ መዋዕለ ፡ ፀሐይ ፡ ወሶበ ፡ ይኤሪ ፡ ከዊነ ፡ ብርሃኑ ፡ ይከውን ፡ ብርሃኑ ፡ ሳብዓየ ፡ እደ ፡ እምብርሃነ ፡ ፀሐይ ፡ ወከመዝ ፡ ይሠርቅ ።"
          },
          {
            "verse": "4",
            "text": "ወርእሱ ፡ ዘመንገለ ፡ ጽባሕ ፡ ይወጽእ ፡ በ፴ጽባሕ ፡ ወበይእቲ ፡ ዕለት ፡ ያስተርኢ ፡ ወይከውን ፡ ለክሙ ፡ ርእሰ ፡ ወርኅ ፡ ፴ጽባሐ ፡ ምስለ ፡ ጸሐይ ፡ በኆኅት ፡ እንተ ፡ ይወጽእ ፡ ፀሐይ ።"
          },
          {
            "verse": "5",
            "text": "ወመንፈቁ ፡ ርኁቅ ፡ ፯እደ፩ ፡ ወኵሉ ፡ ክበበ ፡ ዚአሁ ፡ በክ ፡ ዘአልቦ ፡ ብርሃን ፡ ዘእንበለ ፡ ሳብዒት ፡ እደ ፡ ዚአሁ ፡ እም ፡ ፲ወ፬እደ ፡ ብርሃኑ ።"
          },
          {
            "verse": "6",
            "text": "ወበዕለተ ፡ ይነሥእ ፡ ሳብዓየ ፡ እደ ፡ ወመንፈቀ ፡ ብርሃኑ ፡ ይከውን ፡ ብርሃኑ ፡ ፯ወ፯እደ ፡ አሐቲ ፡ ወመንፈቃ ፡ የዐርብ ፡ ምስለ ፡ ጸሐይ ።"
          },
          {
            "verse": "7",
            "text": "ወሶበ ፡ ይሠርቅ ፡ ጸሐይ ፡ ይሠርቅ ፡ ወርኅ ፡ ምስሌሁ ፡ ወይነሥእ ፡ መንፈቀ ፡ እደ ፡ ብርሃን ፡ ወበይእቲ ፡ ሌሊት ፡ በርእሰ ፡ ጽባሐ ፡ ዚአሁ ፡ በቅድመ ፡ ዕለቱ ፡ ለወርኅ ፡ የዐርብ ፡ ወርኅ ፡ ምስለ ፡ ጸሐይ ፡ ወይጸልም ፡ በይእቲ ፡ ሌሊት ፡ ፯ወ፯እደ ፡ ወንፍቃ ።"
          },
          {
            "verse": "8",
            "text": "ወይሠርቅ ፡ በይእቲ ፡ ዕለት ፡ ሳብዓየ ፡ እደ ፡ ጥንቁቀ ፡ ወይወጽእ ፡ ወይጸንን ፡ እምሥራቀ ፡ ጸሐይ ፡ ወያበርህ ፡ በተረፈ ፡ ዕለቱ ፡ ፯ወ፯እደ ።"
          }
        ],
        [
          {
            "verse": "1",
            "text": "ወካልአ ፡ ምኋረ ፡ ወትእዛዘ ፡ ርኢኩ ፡ ሎቱ ፡ እንተ ፡ በውእቱ ፡ ትእዛዝ ፡ ይገብር ፡ ምኋሮ ፡ ዘአውራኅ ።"
          },
          {
            "verse": "2",
            "text": "ወኵሎ ፡ አርአየኒ ፡ ኡርኤል ፡ መልአክ ፡ ቅዱስ ፡ ዘውእቱ ፡ መራኂሆሙ ፡ ለኵሎሙ ፡ ወምንባሪሆሙ ፡ ጸሐፍኩ ፡ በከመ ፡ አርአየኒ ፡ ወጸሐፍኩ ፡ አውራኂሆሙ ፡ በከመ ፡ ሀለዉ ፡ ወርእየ ፡ ብርሃኖሙ ፡ እስከ ፡ ተፈጸመ ፡ ፲ወ፭መዋዕል ።"
          },
          {
            "verse": "3",
            "text": "በ፩ ፡ ፯፯እድ ፡ ይፌጽም ፡ ኵሎ ፡ ብርሃኖ ፡ በምሥራቅ ፡ ወበበ ፡ ፯፯እድ ፡ ይፌጽም ፡ ኵሎ ፡ ጽልመቶ ፡ በምዕራብ ።"
          },
          {
            "verse": "4",
            "text": "ወበአውራኅ ፡ እሙራት ፡ ይዌልጥ ፡ ምዕራባተ ፡ ወበአውራኅ ፡ እሙራት ፡ የሐውር ፡ ምኋሪሁ ፡ ፩፩ ።"
          },
          {
            "verse": "5",
            "text": "ወበ፪ወርኅ ፡ የዐርብ ፡ ምስለ ፡ ጸሐይ ፡ በእሉ ፡ ፪ኀዋኅው ፡ እለ ፡ በማእከል ፡ በሣልስ ፡ ወበራብዕ ፡ ኆኅት ።"
          },
          {
            "verse": "6",
            "text": "ይወጽእ ፡ ፯መዋዕለ ፡ ወየአውድ ፡ ወይገብእ ፡ ካዕበ ፡ በኆኅት ፡ እንተ ፡ ይወጽእ ፡ ፀሐይ ፤ ወበውእቱ ፡ ይፌጽም ፡ ኵሎ ፡ ብርሃኖ ፡ ወይጸንን ፡ እምጸሐይ ፡ ወይበውእ ፡ ሰሙነ ፡ መዋዕለ ፡ በሳድስት ፡ ኆኅት ፡ እንተ ፡ እምኔሃ ፡ ይወጽእ ፡ ጸሐይ ።"
          },
          {
            "verse": "7",
            "text": "ወሶበ ፡ ይወጽእ ፡ ጸሐይ ፡ እምራብዕት ፡ ኆኅት ፡ ይወጽእ ፡ ሰቡዐ ፡ መዋዕለ ፡ እስከ ፡ ይወጽእ ፡ እምነ ፡ ኃምስት ፡ ወካዕበ ፡ ይገብእ ፡ ሰብዐ ፡ መዋዕለ ፡ በኆኅት ፡ ራብዕ ፡ ወይፌጽም ፡ ኵሎ ፡ ብርሃኖ ፡ ወይጸንን ፡ ወይበውእ ፡ በቀዳሚት ፡ ኆኅት ፡ ሰሙነ ፡ መዋዕለ ።"
          },
          {
            "verse": "8",
            "text": "ወካዕበ ፡ ይገብእ ፡ ሰቡዐ ፡ መዋዕለ ፡ በራብዕት ፡ ኆኅት ፡ እንተ ፡ እምኔሃ ፡ ይወጽእ ፡ ጸሐይ ።"
          },
          {
            "verse": "9",
            "text": "ከመዝ ፡ ርኢኩ ፡ ምንባሮሙ ፡ በከመ ፡ ሥርዐተ ፡ አውራኂሆሙ ፡ ይሠርቅ ፡ ወየዐርብ ፡ ጸሐይ ።"
          },
          {
            "verse": "10",
            "text": "ወበእማንቱ ፡ መዋዕል ፡ ይትዌሰክ ፡ ፭ዓመት ፡ ወይበጽሖ ፡ ለጸሐይ ፡ ፴መዋዕል ፡ ወኵሎሙ ፡ መዋዕላት ፡ ይበጽሕዎ ፡ ለ፩ዓመት ፡ እምእልኩ ፡ ፭ዓመት ፡ ተመሊኦሙ ፡ ይከውኑ ፡ ፫፻ወ፷ወ፬መዋዕለ ።"
          },
          {
            "verse": "11",
            "text": "ወይበጽሕ ፡ ምብጻሒሆሙ ፡ ለጸሐይ ፡ ወለከዋክብት ፡ ስሱ ፡ መዋዕል ፡ እም፭ዓመታት ፡ በበስሱ ፡ ይበጽሖሙ ፡ ፴ዕለት ፡ ወየሐጽጽ ፡ እምፀሐይ ፡ ወእምከዋክብት ፡ ወርኅ ፡ ፴መዋዕለ ።"
          },
          {
            "verse": "12",
            "text": "ወወርኅ ፡ ያመጽኦሙ ፡ ለዓመታት ፡ ጥንቁቀ ፡ ኵሎሙ ፡ ከመ ፡ ምንባሮሙ ፡ ለዓለም ፡ ኢይበድሩ ፡ ወኢይዴኀሩ ፡ አሐተ ፡ ዕለተ ፡ አላ ፡ ይዌልጡ ፡ ዓመተ ፡ በጽድቅ ፡ ጥንቁቀ ፡ በበ ፡ ፫፻ወ፮ወ፬መዋዕል ።"
          },
          {
            "verse": "13",
            "text": "ለ፫ዓም ፡ መዋዕሊሁ ፡ ፲፻ወ፺ወ፪ ፡ ወለ፭ዓመት ፡ ፲ወ፰፻ወ፳መዋዕል ፡ ከመ ፡ ይኩን ፡ ለ፰ዓመት ፡ ፳ወ፱፻ወ፲ወ፪መዋዕል ።"
          },
          {
            "verse": "14",
            "text": "ለወርኅ ፡ ለባሕቲቱ ፡ ይበጽሕ ፡ መዋዕሊሁ ፡ ለ፫ዓም ፡ ፲፻ወ፷ወ፪መዋዕል ፡ ወለ፭ዓመት ፡ የሐፅፅ ፡ ፶መዋዕለ ፡ እስመ ፡ በጸአቱ ፡ ይትዌሰክ ፡ ዲበ ፡ ፰ወ፪መዋዕል ።"
          },
          {
            "verse": "15",
            "text": "ወይከውን ፡ ለ፭ዓም ፡ ፲ወ፯፻ወ፸መዋዕል ፡ ከመ ፡ ይኩን ፡ ለወርኅ ፡ ለ፰ዓመት ፡ መዋዕሊሁ ፡ ፳፻ወ፰፻ወ፴ወ፪መዋዕል ።"
          },
          {
            "verse": "16",
            "text": "እስመ ፡ ሕፀፅ ፡ ለ፰ዓመት ፡ መዋዕሊሁ ፡ ፹ ፡ ወኵሎሙ ፡ መዋዕል ፡ ዘሐፀፀ ፡ እም፰ዓም ፡ መዋዕለ ፡ ፹ ።"
          },
          {
            "verse": "17",
            "text": "ወይትፌጸም ፡ ዓመት ፡ በጽድቅ ፡ በከመ ፡ መንበረ ፡ ዚአሆሙ ፡ ወመንበረ ፡ ጸሐይ ፡ እለ ፡ ይሠርቁ ፡ እምነ ፡ ኆኅት ፡ እለ ፡ እምኔሆሙ ፡ ይሠርቅ ፡ ወየዐርብ ፡ መዋዕለ ፡ ፴ ።"
          }
        ],
        [
          {
            "verse": "1",
            "text": "ወመራኅያኒሆሙ ፡ ለአርእስተ ፡ አእላፍ ፡ እለ ፡ ዲበ ፡ ኵሉ ፡ ፍጥረት ፡ ወዲበ ፡ ኵሉ ፡ ከዋክብት ፡ ወምስለ ፡ ፬እለ ፡ ይትዌሰኩ ፡ ወኢይትሌለዩ ፡ እምንባሮሙ ፡ በከመ ፡ ኵሉ ፡ ሐሳበ ፡ ዓመት ፡ ወእሉ ፡ ይትቀነዩ ፡ ፬መዋዕለ ፡ እለ ፡ እይትሐሰቡ ፡ በሐሳበ ፡ ዓመት ።"
          },
          {
            "verse": "2",
            "text": "ወበእንቲአሆሙ ፡ ይጌግዩ ፡ ቦሙ ፡ ሰብእ ፡ እስመ ፡ እሙንቱ ፡ ብርሃናት ፡ ይትቀነዩ ፡ በጽድቅ ፡ በምንባረ ፡ ዓለም ፡ ፩በቀዳሚ ፡ ኆኅት ፡ ወ፩በሣልስ ፡ ኆኅት ፡ ወ፩በራብዕ ፡ ኆኅት ፡ ወ፩በሳድስ ፡ ኆኅት ፡ ወይትፌጸም ፡ ጥንቃዌ ፡ ዓለም ፡ በበ ፡ ፫፻ወ፰ወ፬መንበረ ፡ ዓለም ።"
          },
          {
            "verse": "3",
            "text": "እስመ ፡ ለትእምርት ፡ ወለአዝማን ፡ ወለዓመታት ፡ ወለመዋዕል ፡ አርአየኒ ፡ ኡርኤል ፡ መልአክ ፡ ዘአንበሮ ፡ እግዚአ ፡ ስብሐት ፡ ዘለዓለም ፡ ዲበ ፡ ኵሎሙ ፡ ብርሃናተ ፡ ሰማይ ፡ በሰማይ ፡ ወበዓለም ፡ ከመ ፡ ይምልኩ ፡ በገጸ ፡ ሰማይ ፡ ወይትረአዩ ፡ ዲበ ፡ ምድር ፡ ወይኩኑ ፡ መራኅያነ ፡ ለመዓልት ፡ ወለሌሊት ፡ ፀሐይ ፡ ወወርኅ ፡ ወከዋክብት ፡ ወኵሉ ፡ ቅንየታት ፡ እለ ፡ የአውዱ ፡ በኵሎሙ ፡ ሰረገላተ ፡ ሰማይ ።"
          },
          {
            "verse": "4",
            "text": "ከመዝ ፡ ፲ወ፪ኀዋኅው ፡ ርኋተ ፡ አርአየኒ ፡ ኡርኤል ፡ በክበበ ፡ ሰረገላት ፡ ዘጸሐይ ፡ በሰማይ ፡ እለ ፡ እምኔሆሙ ፡ ይወጽኡ ፡ እገሪሃ ፡ ለጸሐይ ፡ ወእምኔሆሙ ፡ ይወጽእ ፡ ሞቅ ፡ ዲበ ፡ ምድር ፡ ሶበ ፡ ይትረኀዉ ፡ በአዝማን ፡ እለ ፡ እሙራን ፡ ቦሙ ።"
          },
          {
            "verse": "5",
            "text": "ወለነፋሳት ፡ ወለመንፈሰ ፡ ጠል ፡ ሶበ ፡ ይትረኀዉ ፡ በአዝማን ፡ ርኋተ ፡ በሰማያት ፡ ዲበ ፡ አጽናፍ ።"
          },
          {
            "verse": "6",
            "text": "፲ወ፪ኀዋኅው ፡ ርኢኩ ፡ በሰማይ ፡ በአጽናፈ ፡ ምድር ፡ እለ ፡ እምኔሆሙ ፡ ይወጽኡ ፡ ፀሐይ ፡ ወወርኅ ፡ ወከዋክብት ፡ ወኵሉ ፡ ግብራተ ፡ ሰማይ ፡ እምነ ፡ ምሥራቅ ፡ ወእምነ ፡ ምዕራብ ።"
          },
          {
            "verse": "7",
            "text": "ወመሳክው ፡ ርኋት ፡ ብዙኃት ፡ እምፀጋሙ ፡ ወእምየማኑ ፡ ወአሐቲ ፡ መስኮት ፡ በዘመነ ፡ ዚአሃ ፡ ታመውቅ ፡ ሞቀ ፡ ዘከመ ፡ እልኩ ፡ ኀዋኅው ፡ እለ ፡ ይወጽኡ ፡ እምኔሆሙ ፡ ከዋክብት ፡ በከመ ፡ አዘዞሙ ፡ ወእለ ፡ ቦሙ ፡ የዐርቡ ፡ በከመ ፡ ኍልቆሙ ።"
          },
          {
            "verse": "8",
            "text": "ወርኢኩ ፡ ሰረገላተ ፡ በሰማይ ፡ እንዘ ፡ ይረውፁ ፡ በዓለም ፡ እመልዕልቶሙ ፡ ወእመትሕቶሙ ፡ ለእልኩ ፡ ኀዋኅው ፡ እለ ፡ ቦሙ ፡ ይትመየጡ ፡ ከዋክብት ፡ እለ ፡ ኢየዐርቡ ።"
          },
          {
            "verse": "9",
            "text": "ወ፩የዐብዮሙ ፡ ለኵሎሙ ፡ ወውእቱ ፡ የአውድ ፡ ለኵሉ ፡ ዓለም ።"
          }
        ],
        [
          {
            "verse": "1",
            "text": "ወበአጽናፈ ፡ ምድር ፡ ርኢኩ ፡ ፲ወ፪ኀዋኅው ፡ ርኋተ ፡ ለኵሎሙ ፡ ነፋሳት ፡ እለ ፡ እምኔሆሙ ፡ ይወጽኡ ፡ ነፋሳት ፡ ወይነፍሱ ፡ ዲበ ፡ ምድር ።"
          },
          {
            "verse": "2",
            "text": "፫እምኔሆሙ ፡ ርኋት ፡ በገጸ ፡ ሰማይ ፡ ወ፫በምዕራብ ፡ ወ፫በየማነ ፡ ሰማይ ፡ ወ፫በፀጋም ።"
          },
          {
            "verse": "3",
            "text": "ወ፫ቀዳምያት ፡ እለ ፡ መንገለ ፡ ጽባሕ ፡ ወ፫መንገለ ፡ መስዕ ፡ ወ፫በድኅር ፡ እለ ፡ በጸጋም ፡ ለመንገለ ፡ አዜብ ፡ ወ፫በዓረብ ።"
          },
          {
            "verse": "4",
            "text": "በ፬እምኔሆሙ ፡ ይወጽኡ ፡ ነፋሳተ ፡ በረከት ፡ ወሰላም ፡ ወእምእልኩ ፡ ፰ይወጽኡ ፡ ነፋሳተ ፡ መቅሠፍት ፡ ሶበ ፡ ይትፌነዉ ፡ ይደመስስዋ ፡ ለኵላ ፡ ምድር ፡ ወለማይ ፡ ዘዲቤሃ ፡ ወለኵሎሙ ፡ እለ ፡ የኀድፉ ፡ ዲቤሃ ፡ ወኵሉ ፡ ዘሀሎ ፡ ውስተ ፡ ማይ ፡ ወዲበ ፡ የብስ ።"
          },
          {
            "verse": "5",
            "text": "ወይወጽእ ፡ ቀዳማይ ፡ ነፋስ ፡ እምእልኩ ፡ ኀዋኅው ፡ ዘስሙ ፡ ጽባሓይ ፡ በቀዳሚት ፡ ኆኅት ፡ እንተ ፡ መንገለ ፡ ጽባሕ ፡ እንተ ፡ ታጸንን ፡ ለአዜብ ፡ ይወጽእ ፡ እምኔሃ ፡ ድምሳሴ ፡ የብስ ፡ ወሞቅ ፡ ወሐጕል ።"
          },
          {
            "verse": "6",
            "text": "ወበካልእት ፡ ኆኅት ፡ ማእከላይት ፡ ይወጽእ ፡ ርትዕ ፡ ወይወጽእ ፡ እምኔሃ ፡ ዝናም ፡ ወፍሬ ፡ ወሰላም ፡ ወጠል ፤ ወበሣልስት ፡ ኆኅት ፡ እንተ ፡ መንገለ ፡ መስዕ ፡ ይወጽእ ፡ ቍር ፡ ወየብስ ።"
          },
          {
            "verse": "7",
            "text": "ወእምድኅረ ፡ እሉ ፡ ነፋሳት ፡ በመንገለ ፡ አዜብ ፡ ይወጽእ ፡ በ፫ኆኅት ፤ ቀዳምያት ፡ በቀዳሚት ፡ ኆኅት ፡ እምኔሆን ፡ እንተ ፡ ትጸንን ፡ ለመንገለ ፡ ምሥራቅ ፡ ይወጽእ ፡ ነፋሰ ፡ ሞቅ ።"
          },
          {
            "verse": "8",
            "text": "ወበኆኅት ፡ እንተ ፡ ኀቤሃ ፡ ማእከላይት ፡ ይወጽእ ፡ እምኔሃ ፡ መዐዛ ፡ ሠናይ ፡ ወጠል ፡ ወዝናም ፡ ወሰላም ፡ ወሕይወት ።"
          },
          {
            "verse": "9",
            "text": "ወበሣልስት ፡ ኆኅት ፡ እንተ ፡ መንገለ ፡ ምዕራብ ፡ ይወጽእ ፡ እምኔሃ ፡ ጠል ፡ ወዝናም ፡ ወአናኵዕ ፡ ወድምሳሴ ።"
          },
          {
            "verse": "10",
            "text": "ወእምድኅረ ፡ እሉ ፡ ነፋሳት ፡ ዘመንገለ ፡ መስዕ ፡ [ዘስሙ ፡ ባሕር ፡ ] እም ፡ [፫] ፡ ሳብዓይ ፡ ኆኅት ፡ እንተ ፡ መንገለ ፡ ምሥራቅ ፡ ዘታጸንን ፡ መንገለ ፡ አዜብ ፡ ይወጽእ ፡ እምኔሃ ፡ ጠል ፡ ወዝናም ፡ አናኵዕ ፡ ወድምሳሴ ።"
          },
          {
            "verse": "11",
            "text": "ወእማእከላይት ፡ ኆኅት ፡ ርትዕት ፡ ይወጽእ ፡ እምኔሃ ፡ ዝናም ፡ ወጠል ፡ ወሕይወት ፡ ወሰላም ፡ ወበሣልስት ፡ ኆኅት ፡ እንተ ፡ መንገለ ፡ ምዕራብ ፡ እንተ ፡ ታጸንን ፡ ለመስዕ ፡ ይወጽእ ፡ እምኔሃ ፡ ጊሜ ፡ ወአስሐትያ ፡ ወሐመዳ ፡ ወዝናም ፡ ወጠል ፡ ወአናኵዕ ።"
          },
          {
            "verse": "12",
            "text": "ወእምድኅረ ፡ እሉ ፡ [፬] ነፋሳት ፡ እለ ፡ መንገለ ፡ ምዕራብ ፡ በቀዳሚት ፡ ኆኅት ፡ እንት ፡ ታጸንን ፡ ለመንገለ ፡ መስዕ ፡ ወእምኔሃ ፡ ይወጽእ ፡ ጠል ፡ ወዝናም ፡ ወአስሐትያ ፡ ወቍር ፡ ወሐመዳ ፡ ወደደክ ።"
          },
          {
            "verse": "13",
            "text": "ወእምነ ፡ ኆኅት ፡ ማእከላይት ፡ ይወጽእ ፡ ጠል ፡ ወዝናም ፡ ሰላም ፡ ወበረከት ፡ ወበደኃሪት ፡ ኆኅት ፡ እንተ ፡ መንገለ ፡ አዜብ ፡ ይወጽእ ፡ እምኔሃ ፡ የብስ ፡ ወድምሳሴ ፡ ዋዕይ ፡ ወሐጕል ።"
          },
          {
            "verse": "14",
            "text": "ወተፈጸማ ፡ ፲ወ፪ኀዋኅው ፡ ዘ፬ኀዋኅው ፡ ሰማይ ፡ ወኩሎ ፡ ትእዛዞሙ ፡ ወኵሎ ፡ መቅሠፍቶሙ ፡ ወሰላሞሙ ፡ አርአይኩከ ፡ ወልድየ ፡ ማቱሳላ ።"
          }
        ],
        [
          {
            "verse": "1",
            "text": "ይጼውዕዎ ፡ ለነፋስ ፡ ቀዳማዊ ፡ ጽባሓዊ ፡ እስመ ፡ ቀዳማዊ ፡ ውእቱ ፡ ወይጼውዕዎ ፡ ለካልእ ፡ አዜብ ፡ እስመ ፡ ልዑል ፡ ህየ ፡ ይወርድ ፡ ወፈድፋደ ፡ ህየ ፡ ይወርድ ፡ ቡሩክ ፡ ለዓለም ።"
          },
          {
            "verse": "2",
            "text": "ወለነፋስ ፡ ዘእምዕራብ ፡ ስሙ ፡ ንቱግ ፡ እስመ ፡ በህየ ፡ የሐፅፅ ፡ ኵሉ ፡ ብርሃናተ ፡ ሰማይ ፡ ወይወርዱ ።"
          },
          {
            "verse": "3",
            "text": "ወራብዕ ፡ ነፋስ ፡ ዘስሙ ፡ መስዕ ፡ ይትከፈል ፡ ፫ክፍለ ፡ ፩እምኔሆሙ ፡ ማኅደር ፡ ለሰብእ ፡ ወካልእ ፡ ለአብሕርተ ፡ ማያት ፡ ወበቀላያት ፡ ወበኦም ፡ ወበአፍላግ ፡ ወበጽልመት ፡ ወበጊሜ ፡ ወሣልስ ፡ ክፍል ፡ በገነተ ፡ ጽድቅ ።"
          },
          {
            "verse": "4",
            "text": "፯አድባረ ፡ ነዋኃነ ፡ ርኢኩ ፡ እለ ፡ ይነውኁ ፡ እምኵሉ ፡ አድባር ፡ እለ ፡ ውስተ ፡ ምድር ፡ ወእምኔሆሙ ፡ ይወጽእ ፡ አስሐትያ ፡ ወየኀልፍ ፡ ወየሐውር ፡ መዋዕል ፡ ወዘመን ፡ ወዓመት ።"
          },
          {
            "verse": "5",
            "text": "፯አፍላገ ፡ ዲበ ፡ ምድር ፡ ርኢኩ ፡ ዐበይተ ፡ እምኵሎሙ ፡ አፍላግ ፡ ፩እምኔሆሙ ፡ ይመጽእ ፡ እምዓረብ ፡ ውስተ ፡ ባሕር ፡ ዐቢይ ፡ ይክዑ ፡ ማዮ ።"
          },
          {
            "verse": "6",
            "text": "ወእልክቱ ፡ ፪ይመጽኡ ፡ እመስዕ ፡ እስከ ፡ ባሕር ፡ ወይክዕዉ ፡ ማዮሙ ፡ በባሕረ ፡ ኤርትራ ፡ እምሥራቅ ።"
          },
          {
            "verse": "7",
            "text": "ወእለ ፡ ተርፉ ፡ ፬ይወጽኡ ፡ በገቦ ፡ መስዕ ፡ እስከ ፡ ባሕረ ፡ ዚአሆሙ ፡ ባሕረ ፡ ኤርትራ ፡ ወ፪በባሕር ፡ ዐቢይ ፡ ይሰወጡ ፡ በህየ ፡ ወይቤሉ ፡ መድበራ ።"
          },
          {
            "verse": "8",
            "text": "ሰቡዐ ፡ ደሰያተ ፡ ዐበይተ ፡ ርኢኩ ፡ በባሕር ፡ ወበምድር ፡ ፪በምድር ፡ ወ፭በባሕር ፡ ዐቢይ ።"
          }
        ],
        [
          {
            "verse": "1",
            "text": "አስማቱ ፡ ለፀሐይ ፡ ከመዝ ፡ ፩ኦርያሬስ ፡ ወካልኡ ፡ ቶማስ ።"
          },
          {
            "verse": "2",
            "text": "ወለወርኅ ፡ ፬አስማት ፡ ቦቱ ፡ ፩ስሙ ፡ አሶንያ ፡ ወካልእ ፡ እብላ ፡ ወሣልስ ፡ ብናሴ ፡ ወራብዕ ፡ ኤራዕ ።"
          },
          {
            "verse": "3",
            "text": "እሉ ፡ እሙንቱ ፡ ፪ብርሃናት ፡ ዐበይት ፡ ክበቦሙ ፡ ከመ ፡ ክበበ ፡ ሰማይ ፡ ወአምጣኒሆሙ ፡ ለክልኤሆሙ ፡ ዕሩያን ።"
          },
          {
            "verse": "4",
            "text": "በክበበ ፡ ፀሐይ ፡ ፯ክፍለ ፡ ብርሃን ፡ ዘይትዌሰክ ፡ ቦቱ ፡ እምወርኅ ፡ ወበመስፈርት ፡ ትትወደይ ፡ እስከ ፡ የኀልፍ ፡ ሳብዕ ፡ ክፍለ ፡ ፀሐይ ።"
          },
          {
            "verse": "5",
            "text": "ወየዐርቡ ፡ ወይበውኡ ፡ ውስተ ፡ ኀዋኅው ፡ ምዕራብ ፡ ወየዐውዱ ፡ እንተ ፡ መስዕ ፡ ወእንተ ፡ ኀዋኅው ፡ ምሥራቅ ፡ ይወጽኡ ፡ ዲበ ፡ ገጸ ፡ ሰማይ ።"
          },
          {
            "verse": "6",
            "text": "ወሶበ ፡ ይትነሣእ ፡ ወርኅ ፡ ያስተርኢ ፡ በሰማይ ፡ ወመንፈቀ ፡ ሳብዕ ፡ እደ ፡ ብርሃን ፡ ይከውን ፡ ቦቱ ፡ ወበዐሡር ፡ ወረቡዕ ፡ ይፌጽም ፡ ኵሎ ፡ ብርሃኖ ።"
          },
          {
            "verse": "7",
            "text": "ወ፫ትኅምስተ ፡ ብርሃን ፡ ይትወደይ ፡ ውስቴታ ፡ እስከ ፡ ዐሡር ፡ ወኃምስ ፡ ይትፌጸም ፡ ብርሃነ ፡ ዚአሁ ፡ ለትእምርተ ፡ ዓመት ፡ ወይከውን ፡ ፫ትኅምስተ ፡ ወይከውን ፡ ወርኅ ፡ በመንፈቀ ፡ ሳብዕት ፡ እድ ።"
          },
          {
            "verse": "8",
            "text": "ወበሕፀፀ ፡ ዚአሁ ፡ በቀዳሚት ፡ ዕለት ፡ የሐፅፅ ፡ ፲ወ፬እደ ፡ ብርሃነ ፡ ዚአሁ ፡ ወበሳኒታ ፡ የሐፅፅ ፡ ፲ወ፫እደ ፡ ወበሣልስ ፡ የሐፅፅ ፡ ፲ወ፪እደ ፡ ወበራብዕ ፡ የሐፅፅ ፡ ፲ወ፩ክፍለ ፡ ወበኃምስ ፡ የሐፅፅ ፡ ፲ክፍለ ፡ ወበሳድስ ፡ የሐፅፅ ፡ ፱ክፍለ ፡ ወበሳብዕ ፡ የሐፅፅ ፡ ፰ክፍለ ፡ ወበሳምን ፡ የሐፅፅ ፡ ፯ክፍለ ፡ ወበታስዕ ፡ የሐፅፅ ፡ ፮ክፍለ ፡ ወበዓሥር ፡ የሐፅፅ ፡ ፭ክፍለ ፡ ወበ ፡ ፲ወ፩የሐፅፅ ፡ ፬ክፍለ ፡ ወበ ፡ ፲ወ፪የሐ ፡ ፅፅ ፡ ፫ክፍለ ፡ ወበ ፡ ፲ወ፫የሐ ፡ ፅፅ ፡ ፪ወበ ፡ ፲ወ፬የሐፅፅ ፡ መንፈቀ ፡ ፯እድ ፡ ወኵሉ ፡ ብርሃኑ ፡ በ፲ወ፭ዕለት ፡ ይትዌዳዕ ፡ ዘተርፈ ፡ እምኵሉ ።"
          },
          {
            "verse": "9",
            "text": "ወበአውራኅ ፡ እሙራት ፡ ይከውን ፡ በበ ፡ ፳ወ፱መዋዕል ፡ ለወርኅ ፡ ወቦ ፡ ጊዜ ፡ ፳ወ፰ ።"
          },
          {
            "verse": "10",
            "text": "ወካልእተ ፡ ሥርዐተ ፡ አርአየኒ ፡ ኡርኤል ፡ ሶበ ፡ ይትወደይ ፡ ብርሃን ፡ ውስተ ፡ ወርኅ ፡ ወእምኀበ ፡ ይትወደይ ፡ እምፀሐይ ።"
          },
          {
            "verse": "11",
            "text": "ኵሎ ፡ ዘመነ ፡ ዘተሐውር ፡ ወርኅ ፡ በብርሃነ ፡ ዚአሃ ፡ ትወዲ ፡ በቅድመ ፡ ፀሐይ ፡ እስከ ፡ ፲ወ፬መዋዕል ፡ ይትፌጸም ፡ ብርሃና ፡ ውስተ ፡ ሰማይ ፡ ወሶበ ፡ ይውዒ ፡ ኵሉ ፡ ይትፌጸም ፡ ብርሃኑ ፡ ውስተ ፡ ሰማይ ።"
          },
          {
            "verse": "12",
            "text": "ወቀዳሚት ፡ ዕለት ፡ ሠርቀ ፡ ትሰመይ ፡ እስመ ፡ በይእቲ ፡ ዕለት ፡ ይትነሣእ ፡ ላዕሌሃ ፡ ብርሃን ።"
          },
          {
            "verse": "13",
            "text": "ወይትፌጸም ፡ ጥንቁቀ ፡ በዕለተ ፡ ይወርድ ፡ ፀሐይ ፡ ውስተ ፡ ዓረብ ፡ ወእምነ ፡ ምሥራቅ ፡ የዐርግ ፡ በሌሊት ፡ ወያበርህ ፡ ወርኅ ፡ በኵሉ ፡ ሌሊት ፡ እስከ ፡ ይሠርቅ ፡ ፀሓይ ፡ በቅድሜሁ ፡ ወይትረአይ ፡ ወርኅ ፡ በቅድመ ፡ ጸሐይ ።"
          },
          {
            "verse": "14",
            "text": "እምኀበ ፡ ይወጽእ ፡ ብርሃኑ ፡ ለወርኅ ፡ እምህየ ፡ ካዕበ ፡ የሐፅፅ ፡ እስከ ፡ ይትዌዳዕ ፡ ኵሉ ፡ ብርሃኑ ፡ ወየኀልፍ ፡ መዋዕለ ፡ ወርኅ ፡ ወይነብር ፡ ክበቡ ፡ በከ ፡ ዘእንበለ ፡ ብርሃን ።"
          },
          {
            "verse": "15",
            "text": "ወ፫ወርኀ ፡ ይገብር ፡ ፴መዋዕለ ፡ በዘመነ ፡ ዚአሁ ፡ ወ፫ወርኀ ፡ ይገብር ፡ በበ ፡ ፳ወ፱መዋዕል ፡ እለ ፡ ቦሙ ፡ ይገብር ፡ ታሕፃፂተ ፡ ዚአሁ ፡ በዘመን ፡ ቀዳማዊ ፡ ወበኆኅት ፡ ቀዳማዊ ፡ በመዋዕል ፡ ፻ወ፸ወ፯ ።"
          },
          {
            "verse": "16",
            "text": "ወበዘመነ ፡ ሙፃኡ ፡ ፫ወርኀ ፡ ያስተርኢ ፡ በበ ፡ ፴መዋዕል ፡ ወ፫ወርኀ ፡ ያስተርኢ ፡ በበ ፡ ፳ወ፱መዋዕል ።"
          },
          {
            "verse": "17",
            "text": "በሌሊት ፡ ያስተርኢ ፡ በበ ፡ ፳ ፡ ከመ ፡ ብእሲ ፡ ወመዓልተ ፡ ከመ ፡ ሰማይ ፡ እስመ ፡ ካልእ ፡ ምንትኒ ፡ አልባቲ ፡ ዘእንበለ ፡ ብርሃነ ፡ ዚአሃ ።"
          }
        ],
        [
          {
            "verse": "1",
            "text": "ወይእዜኒ ፡ ወልድየ ፡ ማቱሳላ ፡ አርአይኩከ ፡ ኵሎ ፡ ወተፈጸመ ፡ ኵሉ ፡ ሥርዐተ ፡ ከዋክብት ፡ ዘሰማይ ።"
          },
          {
            "verse": "2",
            "text": "ወአርአየኒ ፡ ኵሎ ፡ ሥርዐቶሙ ፡ ለእሉ ፡ እንተ ፡ በኵሉ ፡ መዋዕል ፡ ወበኵሉ ፡ ዘመን ፡ ዘበኵሉ ፡ ሥልጣን ፡ ወበኵሉ ፡ ዓመት ፡ ወበሙፃኡ ፡ ወበትእዛዙ ፡ በኵሉ ፡ ወርኅ ፡ ወበኵሉ ፡ ሰንበታት ።"
          },
          {
            "verse": "3",
            "text": "ወኅፀፀ ፡ ወርኅ ፡ ዘይትገበር ፡ በሳድስት ፡ ኆኅት ፡ እስመ ፡ በዛቲ ፡ ኆኅት ፡ ሳድስት ፡ ይትፌጸም ፡ ብርሃነ ፡ ዚአሁ ፡ ወእምኔሁ ፡ ይከውን ፡ ርእሰ ፡ ወርኅ ።"
          },
          {
            "verse": "4",
            "text": "ወታኅፃፂት ፡ ዘይትገበር ፡ በኆኅት ፡ ቀዳሚት ፡ በዘመነ ፡ ዚአሁ ፡ እስከ ፡ ይትፌጸም ፡ መዋዕል ፡ ፻ወ፸ወ፯ወበሥርዐተ ፡ ሰንበት ፡ ፳ወ፭ወ፪መዋዕል ።"
          },
          {
            "verse": "5",
            "text": "ወዘየሐፅፅ ፡ እምፀሐይ ፡ ወበሥርዐተ ፡ ከዋክብት ፡ ኀሙሰ ፡ መዋዕለ ፡ በዘመን ፡ ፩ጥንቁቀ ፡ ወሶበ ፡ ይትፌጸም ፡ ዝመካን ፡ ዘትሬኢ ።"
          },
          {
            "verse": "6",
            "text": "ከመዝ ፡ አርአያ ፡ ወአምሳል ፡ እምኵሉ ፡ ብርሃን ፡ ዘአርአየኒ ፡ ኡርኤል ፡ መልአክ ፡ ዐቢይ ፡ ዘውእቱ ፡ መራኂሆሙ ።"
          }
        ],
        [
          {
            "verse": "1",
            "text": "ወበውእቱ ፡ መዋዕል ፡ አውሥአኒ ፡ ኡርኤል ፡ ወይቤለኒ ፡ ነዋ ፡ አርአይኩከ ፡ ኵሎ ፡ ኦሄኖክ ፡ ወኵሎ ፡ ከሠትኩ ፡ ለከ ፡ ትርአዮ ፡ ለዝ ፡ ፀሐይ ፡ ወለዝ ፡ ወርኅ ፡ ወለእለ ፡ ይመርሕዎሙ ፡ ለከዋክብተ ፡ ሰማይ ፡ ወለኵሎሙ ፡ እለ ፡ ይመይጥዎሙ ፡ ግብሮሙ ፡ ወአዝማኖሙ ፡ ወሙፃኢሆሙ ።"
          },
          {
            "verse": "2",
            "text": "ወበመዋዕለ ፡ ኃጥአን ፡ ክራማት ፡ የሐፅራ ፡ ወዘርአ ፡ ዚአሆሙ ፡ ይከውን ፡ ደኀራዌ ፡ በምድሮሙ ፡ ወበሙፋሮሙ ፡ ወኵሉ ፡ ግብር ፡ ዘዲበ ፡ ምድር ፡ ይትመየጥ ፡ ወኢያስተርኢ ፡ በዘመኑ ፡ ወዝናም ፡ ይትከላእ ፡ ወሰማይ ፡ ታቀውም ።"
          },
          {
            "verse": "3",
            "text": "ወበውእቱ ፡ አዝማን ፡ ፍሬ ፡ ምድር ፡ ደኃራዌ ፡ ይከውን ፡ ወኢይበቍል ፡ በዘመኑ ፡ ወፍሬ ፡ ዕፅ ፡ ይትከላእ ፡ በዘመነ ፡ ዚአሁ ።"
          },
          {
            "verse": "4",
            "text": "ወወርኅ ፡ ይዌልጥ ፡ ሥርአቶ ፡ ወኢይትረአይ ፡ በዘመነ ፡ ዚአሁ ።"
          },
          {
            "verse": "5",
            "text": "ወበእማንቱ ፡ መዋዕል ፡ ይትረአይ ፡ ሰማይ ፡ ወይበጽሕ ፡ ዐባር ፡ በጽንፈ ፡ ሰረገላት ፡ ዐቢይ ፡ በምዕራብ ፡ ወይበርህ ፡ ፈድፋደ ፡ እምሥርዐተ ፡ ብርሃን ።"
          },
          {
            "verse": "6",
            "text": "ወይስሕቱ ፡ ብዙኃን ፡ አርእስቲሆሙ ፡ ለከዋክብተ ፡ ትእዛዝ ፡ ወእሉ ፡ ይመይጡ ፡ ፍናዊሆሙ ፡ ወግብሮሙ ፡ ወኢይትረአዩ ፡ በአዝማነ ፡ ዚአሆሙ ፡ እለ ፡ ተአዘዙ ፡ ሎሙ ።"
          },
          {
            "verse": "7",
            "text": "ወኵሉ ፡ ሥርዐተ ፡ ከዋክብት ፡ ይትዐፀዉ ፡ ላዕለ ፡ ኃጥኣን ፡ ወሕሊናሆሙ ፡ ለእለ ፡ ይነብሩ ፡ ዲበ ፡ ምድር ፡ ይስሕቱ ፡ ዲቤሆሙ ፡ ወይትመየጡ ፡ እምኵሉ ፡ ፍናዊሆሙ ፡ ወይስሕቱ ፡ ወይመስዎሙ ፡ አማልክተ ።"
          },
          {
            "verse": "8",
            "text": "ወይበዝኅ ፡ ላዕሌሆሙ ፡ እከይ ፡ ወመቅሠፍት ፡ ይመጽእ ፡ ዲቤሆሙ ፡ ከመ ፡ ያኅጕሎሙ ፡ ለኵሎሙ ።"
          }
        ],
        [
          {
            "verse": "1",
            "text": "ወካዕበ ፡ ርኢክዎሙ ፡ ወአኀዙ ፡ እንዘ ፡ ይወግኦ ፡ ፩ለካልኡ ፡ ወይውኅጦ ፡ ፩ለካልኡ ፡ ወምድር ፡ አኀዘት ፡ ትጽራሕ ።"
          },
          {
            "verse": "2",
            "text": "ወአንሣእኩ ፡ አዕይንትየ ፡ ካዕበ ፡ ውስተ ፡ ሰማይ ፡ ወርኢኩ ፡ በራእይ ፡ ወነዋ ፡ ወጽኡ ፡ እምሰማይ ፡ ከመ ፡ አምሳለ ፡ ሰብእ ፡ ጸዐዳ ፡ ወ፩ወጽአ ፡ እምውእቱ ፡ መካን ፡ ወ፫ምስሌሁ ።"
          },
          {
            "verse": "3",
            "text": "ወእሙንቱ ፡ ፫እለ ፡ ወጽኡ ፡ ድኅረ ፡ አኀዙኒ ፡ በእዴየ ፡ ወአንሥኡኒ ፡ እምትውልደ ፡ ምድር ፡ ወአልዐሉኒ ፡ ዲበ ፡ መካን ፡ ነዋኅ ፡ ወአርአዩኒ ፡ ማኅፈደ ፡ ነዋኀ ፡ እምድር ፡ ወኮነ ፡ ሕፁፀ ፡ ኵሉ ፡ አውግር ።"
          },
          {
            "verse": "4",
            "text": "ወይቤሉኒ ፡ ንበር ፡ ዝየ ፡ እስከ ፡ ትሬኢ ፡ ኵሎ ፡ ዘይመጽእ ፡ ዲበ ፡ እሉ ፡ ነጌያት ፡ ወአግማል ፡ ወአዕዱግ ፡ ወዲበ ፡ ከዋክብት ፡ ወዲበ ፡ አልህምታት ፡ ኵሎሙ ።"
          }
        ],
        [
          {
            "verse": "1",
            "text": "ወይእዜኒ ፡ ወልድየ ፡ ማቱሳላ ፡ ኵሎ ፡ እላንተ ፡ ለከ ፡ እነግር ፡ ወእጽሕፍ ፡ ለከ ፡ ወኵሎ ፡ ከሠትኩ ፡ ለከ ፡ ወወሀብኩከ ፡ መጻሕፍቲሆሙ ፡ ለእሉ ፡ ኵሎሙ ፤ ዕቀብ ፡ ወልድየ ፡ ማቱሳላ ፡ መጻሕፍተ ፡ እዴሁ ፡ ለአቡከ ፡ ወከመ ፡ ተሀብ ፡ ለትውልደ ፡ ዓለም ።"
          },
          {
            "verse": "2",
            "text": "ጥበበ ፡ ወሀብኩ ፡ ለከ ፡ ወለውሉድከ ፡ ወለእለ ፡ ይከውኑ ፡ ለከ ፡ ውሉደ ፡ ከመ ፡ የሀቡ ፡ ለውሉዶሙ ፡ ለትውልዳት ፡ እስከ ፡ ለዓለም ፡ ለዛ ፡ ጥበብ ፡ ዲበ ፡ ሕሊናሆሙ ።"
          },
          {
            "verse": "3",
            "text": "ወኢይነውሙ ፡ እለ ፡ ይሌብውዋ ፡ ወያፀምኡ ፡ በእዝኖሙ ፡ ከመ ፡ ይትመሀርዋ ፡ ለዛ ፡ ጥበብ ፡ ወትደልዎሙ ፡ እመባልዕት ፡ ሠናያት ፡ ለእለ ፡ ይበልዑ ።"
          },
          {
            "verse": "4",
            "text": "ብፁዓን ፡ ጻድቃን ፡ ኵሎሙ ፡ ብፁዓን ፡ ኵሎሙ ፡ እለ ፡ የሐውሩ ፡ በፍኖተ ፡ ጽድቅ ፡ ወአልቦሙ ፡ ኀጢአት ፡ ከመ ፡ ኃጥኣን ፡ በኍልቈ ፡ ኵሉ ፡ መዋዕሊሆሙ ፡ ለዘየሐውር ፡ ፀሐይ ፡ በሰማይ ፡ በአናቅጽ ፡ ይበውእ ፡ ወይወጽእ ፡ ፴ዕለተ ፡ ምስለ ፡ አርእስተ ፡ ፲፻ ፡ ዝሥርዐቶሙ ፡ ለከዋክብት ፡ ምስለ ፡ ፬እለ ፡ ይትዌሰኩ ፡ ወይሌልዩ ፡ ማእከለ ፡ ፬ክፍለ ፡ ዓመት ፡ እለ ፡ ይመርሕዎሙ ፡ ወምስሌሆሙ ፡ ይበውኡ ፡ ፬መዋዕለ ።"
          },
          {
            "verse": "5",
            "text": "በእንቲአሆሙ ፡ ይጌግዩ ፡ ሰብእ ፡ ወኢየሐስብዎሙ ፡ በሐሳበ ፡ ኵሉ ፡ ዓለም ፡ እስመ ፡ ይጌግይዎሙ ፡ ወኢየአምርዎሙ ፡ ሰብእ ፡ ጥንቁቀ ።"
          },
          {
            "verse": "6",
            "text": "እስመ ፡ ሀለዉ ፡ በሐሳበ ፡ ዓመት ፡ ወአማን ፡ ልኩዓን ፡ እሙንቱ ፡ ለዓለም ፡ ፩በቀዳሚት ፡ ኆኅት ፡ ወ፩በሣልሲት ፡ ወ፩በራብዕት ፡ ወ፩በሳድስት ፡ ወይትፌጸም ፡ ዓመት ፡ በመዋዕል ፡ ፫፻ወ፰ወ፬ ።"
          },
          {
            "verse": "7",
            "text": "ወአማን ፡ ነገሩ ፡ ወጥንቁቅ ፡ ሐሳብ ፡ ዘልኩዕ ፡ እስመ ፡ ለብርሃናት ፡ ወለአውራኅ ፡ ወለበዓላት ፡ ወለክራማት ፡ ወለመዋዕል ፡ አርአየኒ ፡ ወነፍሐ ፡ ዲቤየ ፡ ኡርኤል ፡ ዘአዘዞ ፡ ሊተ ፡ እግዚአ ፡ ኵሉ ፡ ፍጥረተ ፡ ዓለም ፡ በኀይለ ፡ ሰማይ ።"
          },
          {
            "verse": "8",
            "text": "ወሥልጣን ፡ ቦቱ ፡ በሌሊት ፡ ወበመዓልት ፡ ውስተ ፡ ሰማይ ፡ ከመ ፡ ያርኢ ፡ ብርሃነ ፡ ዲበ ፡ ሰብእ ፡ ፀሐየ ፡ ወወርኀ ፡ ወከዋክብተ ፡ ወኵሎሙ ፡ ሥልጣናተ ፡ ሰማይ ፡ እለ ፡ ይትመየጡ ፡ በክበቦሙ ።"
          },
          {
            "verse": "9",
            "text": "ወዛቲ ፡ ይእቲ ፡ ሥርዐተ ፡ ከዋክብት ፡ እለ ፡ የዐርብ ፡ በመካናቲሆሙ ፡ ወበአዝማኒሆሙ ፡ ወበበዓላቲሆሙ ፡ ወበአውራኂሆሙ ።"
          },
          {
            "verse": "10",
            "text": "ወእሉ ፡ አስማቲሆሙ ፡ ለእለ ፡ ይመርሕዎሙ ፡ ለእለ ፡ የዐቅብ ፡ ወይበውኡ ፡ በአዝማነ ፡ ዚአሆሙ ፡ ወበሥርዐታቲሆሙ ፡ ወበጊዜያቲሆሙ ፡ ወበአውራኂሆሙ ፡ ወበሥልጣናቲሆሙ ፡ ወበምቅዋማቲሆሙ ።"
          },
          {
            "verse": "11",
            "text": "፬መራኅያኒሆሙ ፡ ይበውኡ ፡ ቀዳሚ ፡ እለ ፡ ይሌልዩ ፡ ፬ክፍለ ፡ ዓመት ፡ ወእምድኅሬሆሙ ፡ ፲ወ፪መራኅያን ፡ ዘሥርዐታት ፡ እለ ፡ ይሌልይዎሙ ፡ ለአውራኅ ፡ ወለዓመት ፡ ፫፻ወ፷ወ፬ምስለ ፡ አርእስተ ፡ ፲፻እለ ፡ ይፈልጥዎሙ ፡ ለመዋዕል ፡ ወለ ፡ ፬እለ ፡ ይትዌሰኩ ፡ ዲቤሆሙ ፡ እለ ፡ ይፈልጡ ፡ መራኅያን ፡ ፬መክፈልተ ፡ ዓመታት ።"
          },
          {
            "verse": "12",
            "text": "ወእሙንቱ ፡ አርእስተ ፡ ፲፻ማእከለ ፡ መራሒ ፡ ወተመራሒ ፡ ይትዌሰክ ፡ ፩በድኅረ ፡ ምቅዋም ፡ ወመራህያኒሆሙ ፡ ይፈልጡ ። ወእሉ ፡ አስማቲሆሙ ፡ ለመራኅያን ፡ እለ ፡ ይፈልጡ ፡ ፬መክፈልተ ፡ ዓመት ፡ እለ ፡ ሥሩዓን ፡ ምልክኤል ፡ ወህልእምሜሌክ ፡ ወሜልኤየል ፡ ወናሬል ።"
          },
          {
            "verse": "13",
            "text": "ወአስማቲሆሙ ፡ ለእለ ፡ ይመርሕዎሙ ፡ አድናርኤል ፡ ወኢየሱሳኤል ፡ ወኢይሉሚኤል ፡ እሉ ፡ ፫እለ ፡ ይተልዉ ፡ ድኅሬሆሙ ፡ ለመራሕያነ ፡ ሥርዐታት ፡ ወ፩ዘይተሉ ፡ ድኅረ ፡ ፫መራኅያነ ፡ ሥርዐታት ፡ እለ ፡ ይተልዉ ፡ ድኅረ ፡ እልክቱ ፡ መራሕያነ ፡ ምቅዋማት ፡ እለ ፡ ይፈልጡ ፡ ፬ክፍለ ፡ ዓመት ።"
          },
          {
            "verse": "14",
            "text": "በቅድመ ፡ ዓመት ፡ ቀዳማዊ ፡ ይሠርቅ ፡ ወይመልክ ፡ ምልክያል ፡ ዘይሰመይ ፡ ስሙ ፡ ተመዓኒ ፡ ወፀሐየ ፡ ወኵሎሙ ፡ መዋዕላት ፡ ዘበሥልጣነ ፡ ዚአሁ ፡ እለ ፡ ይመልክ ፡ ፺ወ፩ዕለት ።"
          },
          {
            "verse": "15",
            "text": "ወእሉ ፡ ትእምርተ ፡ መዋዕል ፡ እለ ፡ ሀለዉ ፡ ያስተርእዩ ፡ ዲበ ፡ ምድር ፡ በመዋዕለ ፡ ሥልጣነ ፡ ዚአሁ ፡ ሐፍ ፡ ወሞቅ ፡ ወሐዘን ፡ ወኵሎሙ ፡ ዕፀው ፡ ይፈርዩ ፡ ወቈጽል ፡ ይወጽእ ፡ በኵሉ ፡ ዕፀው ፡ ወማእረረ ፡ ሥርናይ ፡ ወጽጌ ፡ ረዳ ፡ ወኵሉ ፡ ጽጌያት ፡ ይጸግዩ ፡ በገዳም ፡ ወዕፀወ ፡ ክረምት ፡ ይየብሱ ።"
          },
          {
            "verse": "16",
            "text": "ወእሉ ፡ አስማቲሆሙ ፡ ለመራኅያን ፡ እለ ፡ መትሕቴሆሙ ፡ ብርክኤል ፡ ዘልብሳኤል ፡ ወካልእ ፡ ዘይትዌሰክ ፡ ርእሰ ፡ ፲፻ስሙ ፡ ሄሎያሴፍ ፡ ወተፈጸመ ፡ መዋዕለ ፡ ሥልጣኑ ፡ ለዝ ።"
          },
          {
            "verse": "17",
            "text": "ካልእ ፡ መራኂ ፡ ዘድኅረሆሙ ፡ ህልዕምሜሌክ ፡ ዘይጼውዕዎ ፡ ስሞ ፡ ፀሐየ ፡ ብሩሐ ፡ ወኵሉ ፡ መዋዕለ ፡ ብርሃኑ ፡ ፺ወ፩ዕለት ።"
          },
          {
            "verse": "18",
            "text": "ወእሉ ፡ ትእምርተ ፡ መዋዕ ፡ በዲበ ፡ ምድር ፡ ሐሩር ፡ ወየብስ ፡ ወዕፀው ፡ ያወጽኡ ፡ ፍሬሆሙ ፡ ርሱነ ፡ ወብሱለ ፡ ወይሁብ ፡ ፍሬሆሙ ፡ ይየብስ ፡ ወአባግዕ ፡ ይታለዋ ፡ ወይጸንሳ ፡ ወያስተጋብኡ ፡ ኵሎ ፡ ፍሬ ፡ ምድር ፡ ወኵሎ ፡ ዘሀሎ ፡ ውስተ ፡ ገራውህ ፡ ወምክያደ ፡ ወይን ፡ ወይከውን ፡ በመዋዕለ ፡ ሥልጣኑ ።"
          },
          {
            "verse": "19",
            "text": "ወእሉ ፡ እሙንቱ ፡ ስሞሙ ፡ ወሥርዐቶሙ ፡ ወመራኅያኒሆሙ ፡ እለ ፡ መትሕቴሆሙ ፡ ለእሉ ፡ አርእስተ ፡ ፲፻ጌዳኤል ፡ ወኬኤል ፡ ወሄኤል ፡ ወስሙ ፡ ለዘይትዌሰክ ፡ ምስሌሆሙ ፡ ርእሰ ፡ ፲፻አስፋኤል ፡ ወተፈጸመ ፡ መዋዕለ ፡ ሥልጣነ ፡ ዚአሁ ።"
          }
        ],
        [
          {
            "verse": "1",
            "text": "ወይእዜኒ ፡ አርእየከ ፡ ወልድየ ፡ ማቱሳላ ፡ ኵሎ ፡ ራእያተ ፡ እለ ፡ ርኢኩ ፡ በቅድሜከ ፡ እነግር ።"
          },
          {
            "verse": "2",
            "text": "ክልኤተ ፡ ራእያተ ፡ ርኢኩ ፡ እንበለ ፡ እንሣእ ፡ ብእሲተ ፡ ወ፩ሂ ፡ እምኔሆሙ ፡ ኢይትማሰል ፡ ምስለ ፡ ካልኡ ፡ ቀዳማየ ፡ አመ ፡ እትሜሐር ፡ መጽሐፈ ፡ ወካልአ ፡ ዘእንበለ ፡ እንሣእ ፡ እመከ ፡ ርኢኩ ፡ ራእየ ፡ ጽኑዐ ፡ ወበእንቲአሆሙ ፡ አስተብቋዕክዎ ፡ ለእግዚእ ።"
          },
          {
            "verse": "3",
            "text": "ስኩበ ፡ ኮንኩ ፡ በቤተ ፡ መላልኤል ፡ እምሔውየ ፡ ርኢኩ ፡ በራእይ ፡ ሰማይ ፡ ይትነፃኅ ፡ ወይትሐየድ ፡ ወይወድቅ ፡ ዲበ ፡ ምድር ።"
          },
          {
            "verse": "4",
            "text": "ወሶበ ፡ ይወድቅ ፡ ዲበ ፡ ምድር ፡ ርኢክዋ ፡ ለምድር ፡ ከመ ፡ ትትወሐጥ ፡ ውስተ ፡ ቀላይ ፡ ዐቢይ ፡ ወአድባር ፡ ዲበ ፡ አድባር ፡ ይሰቀሉ ፡ ወአውግር ፡ ዲበ ፡ አውግር ፡ ይሠጠሙ ፡ ወዕፀው ፡ ነዋኃን ፡ ይትገዘሙ ፡ እምጕንዳቲሆሙ ፡ ወይትገደፉ ፡ ወይሠጠሙ ፡ ውስተ ፡ ቀላይ ።"
          },
          {
            "verse": "5",
            "text": "ወእምኔሁ ፡ ወድቀ ፡ ነገር ፡ ውስተ ፡ አፉየ ፡ ወአንሣእኩ ፡ እጽራሕ ፡ ወእቤ ፡ ተሐጕለት ፡ ምድር ።"
          },
          {
            "verse": "6",
            "text": "ወመላልኤል ፡ እምሔውየ ፡ አንሥአኒ ፡ እንዘ ፡ አነ ፡ እሰክብ ፡ ኀቤሁ ፡ ወይቤለኒ ፡ ምንት ፡ ከመዝ ፡ ትጸርሕ ፡ ወልድየ ፡ ወለምንት ፡ ከመዝ ፡ ተዐወዩ ።"
          },
          {
            "verse": "7",
            "text": "ወነገርክዎ ፡ ኵሎ ፡ ራእየ ፡ ዘርኢኩ ፡ ወይቤለኒ ፡ ከመ ፡ ጽኑዕ ፡ ርኢከ ፡ ወልድየ ፡ ወኀየለ ፡ ርእየ ፡ ሕልምከ ፡ ኅቡአተ ፡ ኵሉ ፡ ኀጢአተ ፡ ምድር ፡ ወትሰጠም ፡ ሀለወት ፡ ውስተ ፡ ቀላይ ፡ ወተሐጕል ፡ ሐጕለ ፡ ዐቢየ ።"
          },
          {
            "verse": "8",
            "text": "ወይእዜኒ ፡ ወልድየ ፡ ተንሥእ ፡ ወአስተብቍዖ ፡ ለእግዚአ ፡ ስብሐት ፡ እስመ ፡ መሀይምን ፡ አንተ ፡ ከመ ፡ ይትርፍ ፡ ትራፍ ፡ ዲበ ፡ ምድር ፡ ወኢይደምስሳ ፡ ለኵላ ፡ ምድር ።"
          },
          {
            "verse": "9",
            "text": "ወልድየ ፡ እምሰማይ ፡ ይሄሉ ፡ ዝኵሉ ፡ ዲበ ፡ ምድር ፡ ወዲበ ፡ ምድር ፡ ይከውን ፡ ሐጕል ፡ ዐቢይ ።"
          },
          {
            "verse": "10",
            "text": "ወእምኔሁ ፡ ተንሣእኩ ፡ ወጸለይኩ ፡ ወአስተብቋዕኩ ፡ ወጸሎትየ ፡ ጸሐፍኩ ፡ ለትውልደ ፡ ዓለም ፡ ወኵሎ ፡ አርእየከ ፡ ወልድየ ፡ ማቱሳላ ።"
          },
          {
            "verse": "11",
            "text": "ወሶበ ፡ ወጻእኩ ፡ ታሕተ ፡ ወርኢክዎ ፡ ለሰማይ ፡ ወለፀሐይ ፡ ይወጽእ ፡ እምሥራቅ ፡ ወወርኅ ፡ ይወርድ ፡ እምዕራብ ፡ ወውሑዳት ፡ ከዋክብት ፡ ወኵሉ ፡ ዘአእመረ ፡ ዲበ ፡ ቀዳሚ ፡ ወባረክዎ ፡ ለእግዚአ ፡ ኵነኔ ፡ ወሎቱ ፡ ወሀብኩ ፡ ዕበየ ፡ እስመ ፡ አውፅአ ፡ ፀሐየ ፡ እመሣክወ ፡ ምሥራቅ ፡ ወዐርገ ፡ ወሠረቀ ፡ ዲበ ፡ ገጸ ፡ ሰማይ ፡ ወተንሥአ ፡ ወየሐውር ፡ ፍኖተ ፡ እንተ ፡ ተርእየት ፡ ሎቱ ።"
          }
        ],
        [
          {
            "verse": "1",
            "text": "ወአልዓልኩ ፡ እደውየ ፡ በጽድቅ ፡ ወባረክዎ ፡ ለቅዱስ ፡ ወለዐቢይ ፡ ወነገርኩ ፡ በመንፈሰ ፡ አፉየ ፡ ወበልሳነ ፡ ሥጋ ፡ እንተ ፡ ገብረ ፡ አምላክ ፡ ለውሉደ ፡ ሰብእ ፡ ከመ ፡ ይትናገሩ ፡ ባቲ ፡ ወወሀቦሙ ፡ መንፈሰ ፡ ወልሳነ ፡ ወአፈ ፡ ከመ ፡ ይትናገሩ ፡ ቦቱ ።"
          },
          {
            "verse": "2",
            "text": "ቡሩክ ፡ አንተ ፡ እግዚኦ ፡ ንጉሥ ፡ ወዐቢይ ፡ ወኀያል ፡ በዕበየ ፡ ዚአከ ፡ እግዚአ ፡ ኵሉ ፡ ፍጥረተ ፡ ሰማይ ፡ ንጉሠ ፡ ነገሥት ፡ ወአምላከ ፡ ኵሉ ፡ ዓለም ፡ ወመለኮትከ ፡ ወመንግሥትከ ፡ ወዕበይከ ፡ ይነብር ፡ ለዓለም ፡ ወለዓለመ ፡ ዓለም ፡ ወለኵሉ ፡ ትውልደ ፡ ትውልድ ፡ ስልጣንከ ፡ ወኵሎሙ ፡ ሰማያት ፡ መንበርከ ፡ ለዓለም ፡ ወኵላ ፡ ምድር ፡ መከየደ ፡ እገሪከ ፡ ለዓለም ፡ ወለዓለመ ፡ ዓለም ።"
          },
          {
            "verse": "3",
            "text": "እስመ ፡ አንተ ፡ ገበርከ ፡ ወኵሎ ፡ አንተ ፡ ትመልክ ፡ ወኢይጸንዐከ ፡ ግብር ፡ ወኢ፩ ፡ ወኢአሐቲ ፡ ጥበብ ፡ ኢተኀልፈከ ፡ ወኢትትመየጥ ፡ እመንበርታ ፡ ምንባሪከ ፡ ወኢእምገጽከ ፡ ወአንተ ፡ ኵሎ ፡ ተአምር ፡ ወትሬኢ ፡ ወትሰምዕ ፡ ወአልቦ ፡ ዘይትኀባእ ፡ እምኔከ ፡ እስመ ፡ ኵሎ ፡ ትሬኢ ።"
          },
          {
            "verse": "4",
            "text": "ወይእዜኒ ፡ መላእክተ ፡ ሰማያቲከ ፡ ይኤብሱ ፡ ወዲበ ፡ ሥጋ ፡ ሰብእ ፡ ትከውን ፡ መዐትከ ፡ እስከ ፡ ዕለተ ፡ ዐባይ ፡ ኵነኔ ።"
          },
          {
            "verse": "5",
            "text": "ወይእዜኒ ፡ አምላክ ፡ ወእግዚእ ፡ ወንጉሥ ፡ ዐቢይ ፡ አስተበቍዕ ፡ ወእስእል ፡ ከመ ፡ ታቅም ፡ ሊተ ፡ ስእለትየ ፡ ከመ ፡ ታትርፍ ፡ ሊተ ፡ ደኃሪተ ፡ ውስተ ፡ ምድር ፡ ወኢታጥፍእ ፡ ኵሎ ፡ ሥጋ ፡ ሰብእ ፡ ወኢታዕርቃ ፡ ለምድር ፡ ወይከውን ፡ ሐጕል ፡ ለዓለም ።"
          },
          {
            "verse": "6",
            "text": "ወይእዜኒ ፡ እግዚእየ ፡ አጥፍእ ፡ እምዲበ ፡ ምድር ፡ ሥጋ ፡ አምዕዐተከ ፡ ወሥጋ ፡ ጽድቅ ፡ ወርትዕ ፡ አቅም ፡ ለተክለ ፡ ዘርእ ፡ ለዓለም ፡ ወኢትሰውር ፡ ገጸከ ፡ እምስእለተ ፡ ገብርከ ፡ እግዚኦ ።"
          }
        ],
        [
          {
            "verse": "1",
            "text": "ወእምድኅረዝ ፡ ካልአ ፡ ሕልመ ፡ ርኢኩ ፡ ወኵሎ ፡ አርእየከ ፡ ወልድየ ።"
          },
          {
            "verse": "2",
            "text": "ወአንሥአ ፡ ሄኖክ ፡ ወይቤ ፡ ለወልዱ ፡ ማቱሳላ ፡ ለከ ፡ እብለከ ፡ ወልድየ ፡ ስማዕ ፡ ነገርየ ፡ ወአጽንን ፡ እዝነከ ፡ ለርእየ ፡ ሕልመ ፡ አብከ ።"
          },
          {
            "verse": "3",
            "text": "እንበለ ፡ እንሥአ ፡ ለእምከ ፡ እድና ፡ ርኢኩ ፡ በራእይ ፡ በምስካብየ ፡ ወናሁ ፡ ወጽአ ፡ ላህም ፡ እምድር ፡ ወኮነ ፡ ዝኩ ፡ ላህም ፡ ፀዐዳ ፡ ወእምድኅረሁ ፡ ወጽአት ፡ ጣዕዋ ፡ አንስቲያዊት ፡ አሐ ፡ ቲ ፡ ወምስሌሃ ፡ ወጽአ ፡ ካልእ ፡ ጣዕዋ ፡ ወ፩እምኔሆሙ ፡ ኮነ ፡ ጸሊመ ፡ ወ፩ቀይሐ ።"
          },
          {
            "verse": "4",
            "text": "ወጐድኦ ፡ ዝኩ ፡ ጸሊም ፡ ጣዕዋ ፡ ለቀይሕ ፡ ወተለዎ ፡ ዲበ ፡ ምድር ፡ ወኢክህልኩ ፡ እምሶቤሃ ፡ ርእዮቶ ፡ ለዝኩ ፡ ቀይሕ ፡ ጣዕዋ ።"
          },
          {
            "verse": "5",
            "text": "ወዝኩ ፡ ጣዕዋ ፡ ጸሊም ፡ ልህቀ ፡ ወመጽአት ፡ ምስሌሁ ፡ እንትኩ ፡ ጣዕዋ ፡ አንስቲያዊት ፡ ወርኢኩ ፡ እምኔሁ ፡ ዘይወጽኡ ፡ አልህምተ ፡ ብዙኃነ ፡ እንዘ ፡ ይመስልዎ ፡ ወይተልዉ ፡ ድኅረሁ ።"
          },
          {
            "verse": "6",
            "text": "ወእንታክቲ ፡ ዕጐልት ፡ አንስቲያዊት ፡ እንታክቲ ፡ ቀዳሚት ፡ ወጽአት ፡ እምቅድመ ፡ ገጸ ፡ ዝኩ ፡ ላህም ፡ ቀዳሚ ፡ ኀሠሠቶ ፡ ለውእቱ ፡ ጣዕዋ ፡ ቀይሕ ፡ ወኢረከበቶ ፡ ወአውየወት ፡ ሶቤሃ ፡ አውያተ ፡ ዐበይተ ፡ ወኀሠሠቶ ።"
          },
          {
            "verse": "7",
            "text": "ወርኢኩ ፡ እስከ ፡ መጽአ ፡ ዝኩ ፡ ላህም ፡ ቀዳማዊ ፡ ኀቤሃ ፡ ወአርመማ ፡ ወእምይእቲ ፡ ጊዜ ፡ ኢጸርሐት ።"
          },
          {
            "verse": "8",
            "text": "ወእምድኅረዝ ፡ ወለደት ፡ ካልአ ፡ ላህመ ፡ ጸዐዳ ፡ ወእምድኅረሁ ፡ ወለደት ፡ አልህምተ ፡ ብዙኃነ ፡ ወዕጐተ ፡ ጸሊማነ ።"
          },
          {
            "verse": "9",
            "text": "ወርኢኩ ፡ በንዋምየ ፡ ዝኩ ፡ ሶር ፡ ጸዐዳ ፡ ወከመዝ ፡ ልህቀ ፡ ወኮነ ፡ ሶረ ፡ ጸዐዳ ፡ ዐቢየ ፡ ወእምኔሁ ፡ ወጽኡ ፡ አልህምት ፡ ብዙኃን ፡ ጸዐዳ ፡ ወይመስልዎ ።"
          },
          {
            "verse": "10",
            "text": "ወወጠኑ ፡ እንዘ ፡ ይወልዱ ፡ አልህምተ ፡ ብዙኃነ ፡ ጸዐዳ ፡ ወእለ ፡ ይመስዎሙ ፡ ወተለዎ ፡ ፩ለካልኡ ።"
          }
        ],
        [
          {
            "verse": "1",
            "text": "ወካዕበ ፡ ርኢኩ ፡ በአዕይንትየ ፡ እንዘ ፡ እነውም ፡ ወርኢኩ ፡ ሰማየ ፡ መልዕልተ ፡ ወነዋ ፡ ፩ኮከብ ፡ ወድቀ ፡ እምሰማይ ፡ ወይትሌዐል ፡ ወይበልዕ ፡ ወይትረዐይ ፡ ማእከለ ፡ እልኩ ፡ አልህምት ።"
          },
          {
            "verse": "2",
            "text": "ወእምዝ ፡ ርኢኩ ፡ አልህምተ ፡ ዐቢያነ ፡ ወጸሊማነ ፡ ወናሁ ፡ ኵሎሙ ፡ ወለጡ ፡ ምዕያሞሙ ፡ ወምርዓዮሙ ፡ ወአጣዕዋሆሙ ፡ ወአኀዙ ፡ የዓውይዉ ፡ ፩ምስለ ፡ ካልኡ ።"
          },
          {
            "verse": "3",
            "text": "ወካዕበ ፡ ርኢኩ ፡ በራእይ ፡ ወነጸርክዎ ፡ ለሰማይ ፡ ወነዋ ፡ ርኢኩ ፡ ከዋክብተ ፡ ብዙኃነ ፡ ወወረዱ ፡ ወተገድፉ ፡ እምሰማይ ፡ ኀበ ፡ ዝኩ ፡ ኮከብ ፡ ቀዳማዊ ፡ ወማእከለ ፡ እልኩ ፡ ጣዕዋ ፡ ወአልህምት ፡ ኮኑ ፡ ምስሌሆሙ ፡ ይትረዐዩ ፡ ማእከሎሙ ።"
          },
          {
            "verse": "4",
            "text": "ወነጸርክዎሙ ፡ ወርኢኩ ፡ ወነዋ ፡ ኵሎሙ ፡ አውፅኡ ፡ ኀፍረታቲሆሙ ፡ ከመ ፡ አፍራስ ፡ ወአኀዙ ፡ ይዕርጉ ፡ ዲበ ፡ እጐላተ ፡ አልህምት ፡ ወፀንሳ ፡ ኵሎን ፡ ወወለዳ ፡ ነጌያተ ፡ ወአግማለ ፡ ወአዕዱገ ።"
          },
          {
            "verse": "5",
            "text": "ወኵሎሙ ፡ አልህምት ፡ ፈርሕዎሙ ፡ ወደንገፅ ፡ እምኔሆሙ ፡ ወአኀዙ ፡ እንዘ ፡ ይኔዝሩ ፡ በስነኒሆሙ ፡ ወይውሕጡ ፡ ወይወግኡ ፡ በአቅርንቲሆሙ ።"
          },
          {
            "verse": "6",
            "text": "ወአኀዙ ፡ እንከ ፡ ይብልዕዎሙ ፡ ለእኩ ፡ አልህምት ፡ ወነዋ ፡ ኵሎሙ ፡ ውሉደ ፡ ምድር ፡ አኀዙ ፡ ይርዐዱ ፡ ወያድለቅልቁ ፡ እምኔሆሙ ፡ ወይንፍጹ ።"
          }
        ],
        [
          {
            "verse": "1",
            "text": "ወካዕበ ፡ ርኢክዎሙ ፡ ወአኀዙ ፡ እንዘ ፡ ይወግኦ ፡ ፩ለካልኡ ፡ ወይውኅጦ ፡ ፩ለካልኡ ፡ ወምድር ፡ አኀዘት ፡ ትጽራሕ ።"
          },
          {
            "verse": "2",
            "text": "ወአንሣእኩ ፡ አዕይንትየ ፡ ካዕበ ፡ ውስተ ፡ ሰማይ ፡ ወርኢኩ ፡ በራእይ ፡ ወነዋ ፡ ወጽኡ ፡ እምሰማይ ፡ ከመ ፡ አምሳለ ፡ ሰብእ ፡ ጸዐዳ ፡ ወ፩ወጽአ ፡ እምውእቱ ፡ መካን ፡ ወ፫ምስሌሁ ።"
          },
          {
            "verse": "3",
            "text": "ወእሙንቱ ፡ ፫እለ ፡ ወጽኡ ፡ ድኅረ ፡ አኀዙኒ ፡ በእዴየ ፡ ወአንሥኡኒ ፡ እምትውልደ ፡ ምድር ፡ ወአልዐሉኒ ፡ ዲበ ፡ መካን ፡ ነዋኅ ፡ ወአርአዩኒ ፡ ማኅፈደ ፡ ነዋኀ ፡ እምድር ፡ ወኮነ ፡ ሕፁፀ ፡ ኵሉ ፡ አውግር ።"
          },
          {
            "verse": "4",
            "text": "ወይቤሉኒ ፡ ንበር ፡ ዝየ ፡ እስከ ፡ ትሬኢ ፡ ኵሎ ፡ ዘይመጽእ ፡ ዲበ ፡ እሉ ፡ ነጌያት ፡ ወአግማል ፡ ወአዕዱግ ፡ ወዲበ ፡ ከዋክብት ፡ ወዲበ ፡ አልህምታት ፡ ኵሎሙ ።"
          }
        ],
        [
          {
            "verse": "1",
            "text": "ወርኢኩ ፡ ፩እምእኩ ፡ ፬እለ ፡ ወጽኡ ፡ እምቀዳሚ ፡ ወአኀዞ ፡ ለዝኩ ፡ ኮከብ ፡ ቀዳማዊ ፡ ዘወድቀ ፡ እምሰማይ ፡ ወአሠሮ ፡ እደዊሁ ፡ ወእገሪሁ ፡ ወወደዮ ፡ ውስተ ፡ ማዕምቅ ፡ ወዝኩ ፡ ማዕምቅ ፡ ጸቢብ ፡ ወዕሙቅ ፡ ወዕፅብ ፡ ወጽልመት ።"
          },
          {
            "verse": "2",
            "text": "ወ፩እምእሉ ፡ መልሐ ፡ ሰይፎ ፡ ወወሀቦሙ ፡ ለእኩ ፡ ነጌያት ፡ ወአግማል ፡ ወአዕዱግ ፡ ወአኀዘ ፡ እንዘ ፡ ይጐድኦ ፡ ፩ለካልኡ ፡ ወኵላ ፡ ምድር ፡ አድለቅለቀት ፡ ዲቤሆሙ ።"
          },
          {
            "verse": "3",
            "text": "ወሶበ ፡ ርኢኩ ፡ በራእይ ፡ ወነዋ ፡ እንከ ፡ ፩እምእልክቱ ፡ ፬እለ ፡ ወጽኡ ፡ ወገረ ፡ እምሰማይ ፡ ወአስተጋብአ ፡ ወነሥአ ፡ ኵሎ ፡ ከዋክብተ ፡ ዐቢያነ ፡ እለ ፡ ኀፍረቶሙ ፡ ከመ ፡ ኀፍረተ ፡ አፍራስ ፡ ወአሠሮሙ ፡ ለኵሎሙ ፡ በእደዊሆሙ ፡ ወበእገሪሆሙ ፡ ወወደዮሙ ፡ በንቅዐተ ፡ ምድር ።"
          }
        ],
        [
          {
            "verse": "1",
            "text": "ወ ፡ ፩እምእልኩ ፡ ፬ሖረ ፡ ኀበ ፡ እልኩ ፡ አልህምት ፡ ጸዐዳ ፡ ወመሀሮ ፡ ምሥጢረ ፡ እንዘ ፡ ይርዕድ ፡ ውእቱ ፡ ላህም ፡ ተወልደ ፡ ወኮነ ፡ ሰብአ ፡ ወፀረበ ፡ ሎቱ ፡ መስቀረ ፡ ዐቢየ ፡ ወነበረ ፡ ዲቤሃ ፡ ወ፫አልህምት ፡ ነበሩ ፡ ምስሌሁ ፡ በይእቲ ፡ መስቀር ፡ ወተከድነ ፡ ላዕሌሆሙ ።"
          },
          {
            "verse": "2",
            "text": "ወአልዐልኩ ፡ ካዕበ ፡ አዕይንትየ ፡ መንገለ ፡ ሰማይ ፡ ወርኢኩ ፡ ናህሰ ፡ ልዑለ ፡ ወ፯አስራብ ፡ ዲቤሁ ፡ ወእልኩ ፡ አስራብ ፡ ያውኅዙ ፡ በ፩ዐፀድ ፡ ማየ ፡ ብዙኀ ።"
          },
          {
            "verse": "3",
            "text": "ወርኢኩ ፡ ካዕበ ፡ ወነዋ ፡ አንቅዕታት ፡ ተርኍ ፡ ዲበ ፡ ምድር ፡ በውእቱ ፡ ዐጸድ ፡ ዐቢይ ፡ ወአኀዘ ፡ ውእቱ ፡ ማይ ፡ ይፍላኅ ፡ ወይትነሣእ ፡ ዲበ ፡ ምድር ፡ ወኢያርአዮ ፡ ለውእቱ ፡ ዐፀድ ፡ እስከ ፡ ኵሉ ፡ ምድሩ ፡ ተከድነ ፡ በማይ ።"
          },
          {
            "verse": "4",
            "text": "ወበዝኀ ፡ ዲቤሁ ፡ ማይ ፡ ወጽልመት ፡ ወጊሜ ፡ ወእሬኢ ፡ መልዕልቶ ፡ ለዝኩ ፡ ማይ ፡ ወተለዐለ ፡ ውእቱ ፡ ማይ ፡ መልዕልቶ ፡ ለውእቱ ፡ ዐጸድ ፡ ወይክዑ ፡ መልዕልቶ ፡ ለዐጸድ ፡ ወቆመ ፡ ዲበ ፡ ምድር ።"
          },
          {
            "verse": "5",
            "text": "ወኵሎሙ ፡ አልህምት ፡ እለ ፡ ውእቱ ፡ ዐጸድ ፡ ተጋብኡ ፡ እስከነ ፡ ርኢክዎሙ ፡ ይሠጠሙ ፡ ወይትወሐጡ ፡ ወይትሐጐሉ ፡ በውእቱ ፡ ማይ ።"
          },
          {
            "verse": "6",
            "text": "ወውእቱ ፡ መስቀር ፡ ይፀቢ ፡ ዲበ ፡ ማይ ፡ ወኵሎሙ ፡ አልህምት ፡ ወነጌያት ፡ ወአግማል ፡ ወአዕዱግ ፡ ተሰጥሙ ፡ ውስተ ፡ ምድር ፡ ወኵሉ ፡ እንስሳ ፡ ወኢክህልኩ ፡ ርእዮቶሙ ፡ ወእሙንቱ ፡ ስእኑ ፡ ወጺአ ፡ ወተኀጕሉ ፡ ወተሰጥሙ ፡ ውስተ ፡ ቀላይ ።"
          },
          {
            "verse": "7",
            "text": "ወካዕበ ፡ ርኢኩ ፡ በራእይ ፡ እስከ ፡ ሰሰሉ ፡ እልኩ ፡ አስራብ ፡ እምዝኩ ፡ ናህስ ፡ ልዑል ፡ ወንቅዐተ ፡ ምድር ፡ ዐረየ ፡ ወመዓምቃት ፡ ካልአት ፡ ተፈትሑ ።"
          },
          {
            "verse": "8",
            "text": "ወአኀዘ ፡ ማይ ፡ ይረድ ፡ ውስቴቶሙ ፡ እስከነ ፡ ተከሥተ ፡ ምድር ፡ ወውእቱ ፡ መስቀር ፡ ነበረ ፡ ዲበ ፡ ምድር ፡ ወተግኅሠት ፡ ጽልመት ፡ ወኮነ ፡ ብርሃን ።"
          },
          {
            "verse": "9",
            "text": "ወውእቱ ፡ ላህም ፡ ጸዐዳ ፡ ዘኮነ ፡ ብእሴ ፡ ወጽአ ፡ እምዝኩ ፡ መስቀር ፡ ወ፫አልህምት ፡ ምስሌሁ ፡ ወኮነ ፡ ፩ዝኩ ፡ እም ፡ ፫አልህምት ፡ ፀዐዳ ፡ ይመስሎ ፡ ለዝኩ ፡ ላህም ፡ ወ፩እምኔሆሙ ፡ ቀይሕ ፡ ከመ ፡ ደም ፡ ወ፩ጸሊም ፡ ወውእቱ ፡ ዝኩ ፡ ላህም ፡ ጸዐዳ ፡ ኀለፈ ፡ እምኔሆሙ ።"
          },
          {
            "verse": "10",
            "text": "ወአኀዙ ፡ ይለዱ ፡ አራዊተ ፡ ገዳም ፡ ወአዕዋፍ ፡ ወኮነ ፡ እምኔሆሙ ፡ ዘእምኵሎሙ ፡ ኅብረ ፡ አሕዛብ ፡ አናብስተ ፡ ወአናምርተ ፡ ወአካልብተ ፡ ወአዝእብተ ፡ ወአጽዕብተ ፡ ወሐራውያ ፡ ገዳም ፡ ወቈናጽለ ፡ ወግሔያተ ፡ ወሐንዘረ ፡ ወሲሲተ ፡ ወአውስተ ፡ ወሆባየ ፡ ወፎንቃሰ ፡ ወቋዓተ ፡ ወተወልደ ፡ ማእከሎሙ ፡ ላህም ፡ ጸዐዳ ።"
          },
          {
            "verse": "11",
            "text": "ወአኀዙ ፡ ይትናሰኩ ፡ በበይናቲሆሙ ፡ ፩ምስለ ፡ ካልኡ ፡ ወዝኩ ፡ ላህም ፡ ጸዐዳ ፡ ዘተወልደ ፡ ማእከሎሙ ፡ ወለደ ፡ አድገ ፡ ገዳም ፡ ወላህመ ፡ ጸዐዳ ፡ ምስሌሁ ፡ ወበዝኀ ፡ አድገ ፡ ገዳም ።"
          },
          {
            "verse": "12",
            "text": "ወውእቱ ፡ ላህም ፡ ዘተወልደ ፡ እምኔሁ ፡ ወለደ ፡ ሐራውያ ፡ ገዳም ፡ ጸሊመ ፡ ወበግዐ ፡ ፀዐዳ ፡ ወውእቱ ፡ ሐራውያ ፡ ገዳም ፡ ወለደ ፡ አኅርወ ፡ ብዙኃነ ፡ ወውእቱ ፡ በግዕ ፡ ወለደ ፡ ፲ወ፪አባግዐ ።"
          },
          {
            "verse": "13",
            "text": "ወሶበ ፡ ልህቁ ፡ እልክቱ ፡ ፲ወ፪አባግዕ ፡ ለ፩እምኔሆሙ ፡ መጠውዎ ፡ ለአዕዱግ ፡ ወእሉ ፡ አዕዱግ ፡ ካዕበ ፡ መጠውዎ ፡ ለዝኩ ፡ በግዕ ፡ ለአዝእብት ፡ ወልህቀ ፡ ዝኩ ፡ በግዕ ፡ ማእከለ ፡ አዝእብት ።"
          },
          {
            "verse": "14",
            "text": "ወእግዚእ ፡ አምጽኦሙ ፡ ለ፲ወ፩አባግዕ ፡ ከመ ፡ ይኅድሩ ፡ ምስሌሁ ፡ ወይትረዐዩ ፡ ምስሌሁ ፡ ማእከለ ፡ አዝእብት ፡ ወበዝኁ ፡ ወኮኑ ፡ መራዕየ ፡ ብዙኃነ ፡ ዘአባግዕ ።"
          },
          {
            "verse": "15",
            "text": "ወወጠኑ ፡ አዝእብት ፡ እንዘ ፡ ይፈርሕዎሙ ፡ ወአጥወቅዎሙ ፡ እስከ ፡ ያሐልቁ ፡ ደቂቆሙ ፡ ወገደፉ ፡ ደቂቆሙ ፡ በውኂዘ ፡ ማይ ፡ ብዙኅ ፡ ወእልኩ ፡ አባግዕ ፡ ወጠኑ ፡ ይጽርሑ ፡ በእንተ ፡ ደቂቆሙ ፡ ወይሰክዩ ፡ ኀበ ፡ እግዚኦሙ ።"
          },
          {
            "verse": "16",
            "text": "ወበግዕ ፡ ዘድኅነ ፡ እምነ ፡ አዝእብት ፡ ነፍጸ ፡ ወኀለፈ ፡ ውስተ ፡ አዕዱገ ፡ ገዳም ፡ ወርኢክዎሙ ፡ ለአባግዕ ፡ እንዘ ፡ የዐወይዉ ፡ ወይጸርሑ ፡ ወይስእልዎ ፡ ለእግዚኦሙ ፡ በኵሉ ፡ ኃይሎሙ ፡ እስከ ፡ ወረደ ፡ ዝኩ ፡ እግዚአ ፡ አባግዕ ፡ ኀበ ፡ ቃሎሙ ፡ ለአባግዕ ፡ እምጽርሕ ፡ ልዑል ፡ ወበጽሐ ፡ ኀቤሆሙ ፡ ወርእዮሙ ።"
          },
          {
            "verse": "17",
            "text": "ወጸውዖ ፡ ለዝኩ ፡ በግዕ ፡ ዘተኀጥአ ፡ እምአዝእብት ፡ ወተናገሮ ፡ በእንተ ፡ አዝእብት ፡ ከመ ፡ ያስምዕ ፡ ላዕሌሆሙ ፡ ከመ ፡ ኢይግሥሥዎሙ ፡ ለአባግዕ ።"
          },
          {
            "verse": "18",
            "text": "ወሖረ ፡ በግዕ ፡ ኀበ ፡ አዝእብት ፡ በቃለ ፡ እግዚእ ፡ ወካልእ ፡ በግዕ ፡ ተራከቦ ፡ ለውእቱ ፡ በግዕ ፡ ወሖረ ፡ ምስሌሁ ፡ ወቦኡ ፡ ክልኤሆሙ ፡ ኅቡረ ፡ ውስተ ፡ ማኅበሮሙ ፡ ለእልኩ ፡ አዝእብት ፡ ወተናገርዎሙ ፡ ወአስምዑ ፡ ዲቤሆሙ ፡ ከመ ፡ እምይእዜ ፡ ኢይግሥሥዎሙ ፡ ለአባግዕ ።"
          },
          {
            "verse": "19",
            "text": "ወእምኔሁ ፡ ርኢክዎሙ ፡ ለአዝእብት ፡ ወእፎ ፡ ጸንዑ ፡ ፈድፋደ ፡ ዲበ ፡ አባግዕ ፡ በኵሉ ፡ ኀይሎሙ ፡ ወአባግዕ ፡ ጸርሑ ።"
          },
          {
            "verse": "20",
            "text": "ወእግዚኦሙ ፡ መጽአ ፡ ኀቤሆሙ ፡ ለአባግዕ ፡ ወአኀዘ ፡ ይዝብጦሙ ፡ ለእልኩ ፡ አዝእብት ፡ ወአዝእብት ፡ አኀዙ ፡ የዐውይዉ ፡ ወአባግዕ ፡ አርመሙ ፡ ወእምሶቤሃ ፡ ኢጸርሑ ።"
          },
          {
            "verse": "21",
            "text": "ወርኢክዎሙ ፡ ለአባግዕ ፡ እስከ ፡ ወጽኡ ፡ እምአዝእብት ፡ ወአዝእብት ፡ ተጸለሉ ፡ አዕይንቲሆሙ ፡ ወወጽኡ ፡ እንዘ ፡ ይተልውዎሙ ፡ ለአባግዕ ፡ እልኩ ፡ አዝእብት ፡ በኵሉ ፡ ኀይሎሙ ።"
          },
          {
            "verse": "22",
            "text": "ወእግዚኦሙ ፡ ለአባግዕ ፡ ሖረ ፡ ምስሌሆሙ ፡ እንዘ ፡ ይመርሆሙ ፡ ወኵሎሙ ፡ አባግዒሁ ፡ ተለውዎ ፡ ወገጹ ፡ ስቡሕ ፡ ወግሩም ፡ ራእዩ ፡ ወክብር ።"
          },
          {
            "verse": "23",
            "text": "ወአዝእብትሰ ፡ አኀዙ ፡ ይትልውዎሙ ፡ ለእልኩ ፡ አባግዕ ፡ እስከ ፡ ተራከብዎሙ ፡ በአሐቲ ፡ አይገ ፡ ማይ ።"
          },
          {
            "verse": "24",
            "text": "ወውእቱ ፡ አይገ ፡ ማይ ፡ ተሰጠ ፡ ወቆመ ፡ ማይ ፡ እምዝየ ፡ ወእምዝየ ፡ በቅድመ ፡ ገጾሙ ፡ ወእግዚኦሙ ፡ እንዘ ፡ ይመርሖሙ ፡ ወቆመ ፡ ማእከሎሙ ፡ ወማእከለ ፡ አዝእብት ።"
          },
          {
            "verse": "25",
            "text": "ወዓዲሆሙ ፡ እልኩ ፡ አዝእብት ፡ ኢርእይዎሙ ፡ ለአባግዕ ፡ ወሖሩ ፡ ማእከለ ፡ ዝኩ ፡ አይገ ፡ ማይ ፡ ወአዝእብት ፡ ተለውዎሙ ፡ ለአባግዕ ፡ ወሮጹ ፡ ድኅረሆሙ ፡ እልኩ ፡ አዝእብት ፡ በውእቱ ፡ አይገ ፡ ማይ ።"
          },
          {
            "verse": "26",
            "text": "ወሶበ ፡ ርእይዎ ፡ ለእግዚኦሙ ፡ ለአባግዕ ፡ ገብኡ ፡ ከመ ፡ ይጕየዩ ፡ እምቅድመ ፡ ገጹ ፡ ወዝኩ ፡ አይገ ፡ ማይ ፡ ተጋብአ ፡ ወኮነ ፡ ከመ ፡ ፍጥረቱ ፡ ፍጡነ ፡ ወመልአ ፡ ማይ ፡ ወተለዐለ ፡ እስከ ፡ ከደኖሙ ፡ ለእልኩ ፡ አዝእብት ።"
          },
          {
            "verse": "27",
            "text": "ወርኢኩ ፡ እስከ ፡ ተሐጕሉ ፡ ኵሎሙ ፡ አዝእብት ፡ እለ ፡ ተለውዎሙ ፡ ለእልኩ ፡ አባግዕ ፡ ወተሰጥሙ ።"
          },
          {
            "verse": "28",
            "text": "ወአባግዕሰ ፡ ኀለፉ ፡ እምዝኩ ፡ ማይ ፡ ወወጽኡ ፡ ውስተ ፡ በድው ፡ ኀበ ፡ አልቦ ፡ ማይ ፡ ወሣዕር ፡ ወአኀዙ ፡ ይክሥቱ ፡ አዕይንቲሆሙ ፡ ወይርአዩ ፡ ወርኢኩ ፡ እግዚኦሙ ፡ ለአባግዕ ፡ ይርእዮሙ ፡ ወይሁቦሙ ፡ ማየ ፡ ወሣዕረ ፡ ወዝኩ ፡ በግዕ ፡ እንዘ ፡ የሐውር ፡ ወይመርሖሙ ።"
          },
          {
            "verse": "29",
            "text": "ወዐርገ ፡ ዝኩ ፡ በግዕ ፡ ዲበ ፡ ድማሑ ፡ ለዝኩ ፡ ኰኵሕ ፡ ነዋኅ ፡ ወእግዚኦሙ ፡ ለአባግዕ ፡ ፈነዎ ፡ ኀቤሆሙ ።"
          },
          {
            "verse": "30",
            "text": "ወእምኔሁ ፡ ርኢክዎ ፡ ለእግዚአ ፡ አባግዕ ፡ ዘቆመ ፡ ቅድሜሆሙ ፡ ወራእዩ ፡ ግሩም ፡ ወኀያል ፡ ወኵሎሙ ፡ እልኩ ፡ አባግዕ ፡ ርእይዎ ፡ ወፈርሁ ፡ እምገጹ ።"
          },
          {
            "verse": "31",
            "text": "ወኵሎሙ ፡ እልኩ ፡ ይፈርሁ ፡ ወይርዕዱ ፡ እምኔሁ ፡ ወይጸርሑ ፡ ድኅሬሁ ፡ ለዝኩ ፡ በግዕ ፡ ምስሌሁ ፡ ዘሀሎ ፡ ለካልእ ፡ በግዕ ፡ ዘኮነ ፡ ማእከሎሙ ፡ እስመ ፡ ኢንክል ፡ ቅድመ ፡ እግዚእነ ፡ ወኢነጽሮቶ ።"
          },
          {
            "verse": "32",
            "text": "ወገብአ ፡ ዝኩ ፡ በግዕ ፡ ዘይመርሖሙ ፡ ወዐርገ ፡ በድማሐ ፡ ዝኩ ፡ ኰኵሕ ፡ ወአባግዕ ፡ አኀዙ ፡ ይጸለሉ ፡ አዕይንቲሆሙ ፡ ወይስሐቱ ፡ እምፍኖት ፡ እንተ ፡ አርአዮሙ ፡ ወዝኩ ፡ በግዕ ፡ ኢያእመረ ።"
          },
          {
            "verse": "33",
            "text": "ወእግዚኦሙ ፡ ለአባግዕ ፡ ተምዐ ፡ ዲቤሆሙ ፡ ዐቢየ ፡ መዐተ ፡ ወአእመረ ፡ ዝኩ ፡ በግዕ ፡ ወወረደ ፡ እምነ ፡ ድማሑ ፡ ለኰኵሕ ፡ ወመጽአ ፡ ኀበ ፡ አባግዕ ፡ ወረከበ ፡ መብዝኅቶሙ ፡ ዘጽሉል ፡ አዕይንቲሆሙ ፡ ወእለ ፡ ስሕቱ ፡ እምፍኖቱ ።"
          },
          {
            "verse": "34",
            "text": "ወሶበ ፡ ርእይዎ ፡ ፈርሁ ፡ ወርዕዱ ፡ እምቅድመ ፡ ገጹ ፡ ወፈቀዱ ፡ ከመ ፡ ይግብኡ ፡ ለዐጸደ ፡ ዚአሆሙ ።"
          },
          {
            "verse": "35",
            "text": "ወዝኩ ፡ በግዕ ፡ ነሥአ ፡ ምስሌሁ ፡ ባዕዳነ ፡ አባግዐ ፡ ወቦአ ፡ ኀበ ፡ እልኩ ፡ አባግዕ ፡ እለ ፡ ስሕቱ ፡ ወእምዝ ፡ አኀዘ ፡ ይቅትሎሙ ፡ ወአባግዕ ፡ ፈርሁ ፡ እምገጹ ፡ ወአግብኦሙ ፡ ውእቱ ፡ በግዕ ፡ ለእልኩ ፡ አባግዕ ፡ እለ ፡ ስሕቱ ፡ ወገብኡ ፡ ውስተ ፡ አዕጻዲሆሙ ።"
          },
          {
            "verse": "36",
            "text": "ወርኢኩ ፡ በህየ ፡ ራእየ ፡ እስከ ፡ ውእቱ ፡ በግዕ ፡ ኮነ ፡ ብእሴ ፡ ወሐነጸ ፡ ቤተ ፡ ለእግዚአ ፡ አባግዕ ፡ ወለኵሎሙ ፡ አባግዕ ፡ አቀሞሙ ፡ በውእቱ ፡ ቤት ።"
          },
          {
            "verse": "37",
            "text": "ወርኢኩ ፡ እስከ ፡ ሰከበ ፡ ውእቱ ፡ በግዕ ፡ ዘተራከቦ ፡ ለዝኩ ፡ በግዕ ፡ ዘመርሖሙ ፡ ለአባግዕ ፡ ወርኢኩ ፡ እስከ ፡ ተኀጕሉ ፡ ኵሎሙ ፡ አባግዕ ፡ ዐቢያን ፡ ወንኡሳን ፡ ተንሥኡ ፡ ህየንቴሆሙ ፡ ወቦኡ ፡ ውስተ ፡ መርዔት ፡ ወቀርቡ ፡ ኀበ ፡ ፈለገ ፡ ማይ ።"
          },
          {
            "verse": "38",
            "text": "ወዝኩ ፡ በግዕ ፡ ዘይመርሆሙ ፡ ዘኮነ ፡ ብእሴ ፡ ተሌለየ ፡ እምኔሆሙ ፡ ወሰከበ ፡ ወኵሎሙ ፡ አባግዕ ፡ ኀሠሥዎ ፡ ወጸርሑ ፡ ዲቤሁ ፡ ዐቢየ ፡ ጽራሐ ።"
          },
          {
            "verse": "39",
            "text": "ወርኢኩ ፡ እስከ ፡ አርመሙ ፡ እምጽራሑ ፡ ለዝኩ ፡ በግዕ ፡ ወኀለፍዎ ፡ ለዝኩ ፡ ውኂዘ ፡ ማይ ፡ ወቆሙ ፡ አባግዕ ፡ ኵሎሙ ፡ እለ ፡ ይመርሕዎሙ ፡ ተክሎሙ ፡ ለእለ ፡ ሰከብ ፡ ወመርሕዎሙ ።"
          },
          {
            "verse": "40",
            "text": "ወርኢኩ ፡ አባግዕ ፡ እስከ ፡ ይበውኡ ፡ ውስተ ፡ መካን ፡ ሠናይ ፡ ወምድር ፡ ሐዋዝ ፡ ወስብሕት ፡ ወርኢኩ ፡ እልኩ ፡ አባግዕ ፡ እስከ ፡ ጸግቡ ፡ ወውእቱ ፡ ቤት ፡ ማእከሎሙ ፡ በምድር ፡ ሐዋዝ ።"
          },
          {
            "verse": "41",
            "text": "ወቦ ፡ ኀበ ፡ ይትከሠታ ፡ አዕይንቲሆሙ ፡ ወቦ ፡ ኀበ ፡ ይጼለላ ፡ እስከ ፡ ተንሥአ ፡ ካልእ ፡ በግዕ ፡ ወመርሆሙ ፡ ወአግብኦሙ ፡ ለኵሎሙ ፡ ወተከሥታ ፡ አዕይንቲሆሙ ።"
          },
          {
            "verse": "42",
            "text": "ወአኀዙ ፡ አክላብ ፡ ወቈናጽል ፡ ወሐራውያ ፡ ሐቅል ፡ ይብልዕዎሙ ፡ ለእልኩ ፡ አባግዕ ፡ እስከ ፡ ተንሥአ ፡ ካልእ ፡ በግዕ ፡ [እግዚአ ፡ አባግዕ ፡ ] ፩እምኔሆሙ ፡ ሐርጌ ፡ ዘይመርሆሙ ።"
          },
          {
            "verse": "43",
            "text": "ወዝኩ ፡ ሐርጌ ፡ አኀዘ ፡ ይውጋዕ ፡ እምዝየ ፡ ወእምዝየ ፡ እልክተ ፡ አክላበ ፡ ወቈናጽለ ፡ ወሐራውያ ፡ ገዳም ፡ እስከ ፡ ለኵሎሙ ፡ አኅጐሎሙ ።"
          },
          {
            "verse": "44",
            "text": "ወውእቱ ፡ በግዕ ፡ ተፈትሐ ፡ አዕይንቲሁ ፡ ወርእየ ፡ ዝኰ ፡ ሐርጌ ፡ ዘማእከለ ፡ አባግዕ ፡ ዘኀደገ ፡ ስብሐቶ ፡ ወአኀዘ ፡ ይጕድዖሙ ፡ ለእሙንቱ ፡ አባግዕ ፡ ወኬዶሙ ፡ ወሖረ ፡ ዘእንበለ ፡ ተድላ ።"
          },
          {
            "verse": "45",
            "text": "ወእግዚኦሙ ፡ ለአባግዕ ፡ ፈነዎ ፡ ለበግዕ ፡ ኀበ ፡ ካልእ ፡ በግዕ ፡ ወአንሥኦ ፡ ከመ ፡ ይኩን ፡ ሐርጌ ፡ ወይምርሆሙ ፡ ለአባግዕ ፡ ህየንተ ፡ ዝኩ ፡ በግዕ ፡ ዘኀደገ ፡ ስብሐቲሁ ።"
          },
          {
            "verse": "46",
            "text": "ወሖረ ፡ ኀቤሁ ፡ ወተናገሮ ፡ ለባሕቲቱ ፡ ወአንሥኦ ፡ ለውእቱ ፡ ሐርጌ ፡ ወገብሮ ፡ መኰንነ ፡ ወመራሔ ፡ ለአባግዕ ፡ ወበኵሉዝ ፡ እልኩ ፡ አክላብ ፡ ያጽዕቅዎሙ ፡ ለአባግዕ ።"
          },
          {
            "verse": "47",
            "text": "ወሐርጌ ፡ ቀዳማዊ ፡ ሰደዶ ፡ ለዝኩ ፡ ሐርጌ ፡ ደኃራዊ ፡ ወተንሥአ ፡ ዝኩ ፡ ሐርጌ ፡ ደኀራዊ ፡ ወነፍጸ ፡ እምቅድመ ፡ ገጹ ፡ ወርኢኩ ፡ እስከ ፡ አውደቅዎ ፡ እልኩ ፡ አክላብ ፡ ለሐ ፡ ርጌ ፡ ቀዳማዊ ።"
          },
          {
            "verse": "49",
            "text": "ወተንሥአ ፡ ዝኩ ፡ ሐርጌ ፡ ደኀራዊ ፡ ወመርሖሙ ፡ ለአባግዕ ፡ ንኡሳን ፡ ወዝኩ ፡ ሐርጌ ፡ ወለደ ፡ አባግዐ ፡ ብዙኃነ ፡ ወሰከበ ፡ ወበግዕ ፡ ንዑስ ፡ ኮነ ፡ ሐርጌ ፡ ህየንቴሁ ፡ ወኮነ ፡ መኰንነ ፡ ወመራሔ ፡ ለእልክቱ ፡ አባግዕ ። ወልህቁ ፡ ወበዝኁ ፡ እልኩ ፡ አባግዕ ፡ ወኵሎሙ ፡ አክላብ ፡ ወቈናጽል ፡ ወሐራውያ ፡ ገዳም ፡ ፈርሁ ፡ ወነፍጹ ፡ እምኔሁ ፡ ወውእቱ ፡ ሐርጌ ፡ ጐድአ ፡ ወቀተለ ፡ ኵሎ ፡ አራዊተ ፡ ወኢክህሉ ፡ ዳግመ ፡ እልኩ ፡ አራዊት ፡ ማእከለ ፡ አባግዕ ፡ ወምንተኒ ፡ ግሙሩ ፡ ኢመ ፡ ሠጡ ፡ እምኔሆሙ ።"
          },
          {
            "verse": "50",
            "text": "ወዝኩ ፡ ቤት ፡ ኮነ ፡ ዐቢየ ፡ ወርኂበ ፡ ወተሐንጸ ፡ ለእልኩ ፡ አባግዕ ፡ ማኅፈድ ፡ ነዋኅ ፡ ዲበ ፡ ዝኩ ፡ ቤት ፡ ለእግዚአ ፡ አባግዕ ፡ ወተትሕተ ፡ ዝኩ ፡ ቤት ፡ ወማኅፈድሰ ፡ ተለዐለ ፡ ወኮነ ፡ ነዋኀ ፡ ወእግዚአ ፡ አባግዕ ፡ ቆመ ፡ ዲበ ፡ ውእቱ ፡ ማኅፈድ ፡ ወማእደ ፡ ምልእተ ፡ አቅረቡ ፡ በቅድሜሁ ።"
          },
          {
            "verse": "51",
            "text": "ወርኢክዎሙ ፡ ካዕበ ፡ ለእልኩ ፡ አባግዕ ፡ ካዕበ ፡ ከመ ፡ ስሕቱ ፡ ወሖሩ ፡ በብዙኅ ፡ ፍናዋት ፡ ወኀደጉ ፡ ዝኰ ፡ ቤተ ፡ ዚአሆሙ ፡ ወእግዚኦሙ ፡ ለአባግዕ ፡ ጸውዐ ፡ እምውስቴቶሙ ፡ ለአባግዕ ፡ ወለአኮሙ ፡ ኀበ ፡ አባግዕ ፡ ወአባግዕ ፡ አኀዙ ፡ ይቅትልዎሙ ።"
          },
          {
            "verse": "52",
            "text": "ወ፩እምኔሆሙ ፡ ድኅነ ፡ ወኢተቀትለ ፡ ወቀነጸ ፡ ወጸርሐ ፡ ዲበ ፡ አባግዕ ፡ ወፈቀዱ ፡ ይቅትልዎ ፡ ወእግዚአ ፡ አባግዕ ፡ አድኀኖ ፡ እምእዴሆሙ ፡ ለአባግዕ ፡ ወአዕረጎ ፡ ኀቤየ ፡ ወአንበሮ ።"
          },
          {
            "verse": "53",
            "text": "ወካልኣነ ፡ አባግዐ ፡ ብዙኃነ ፡ ፈነወ ፡ ኀቤሆሙ ፡ ለእልኩ ፡ አባግዕ ፡ ያስምዑ ፡ ወየዐውይዉ ፡ ዲቤሆሙ ።"
          },
          {
            "verse": "54",
            "text": "ወእምኔሁ ፡ ርኢኩ ፡ ሶበ ፡ ኀደጉ ፡ ቤቶ ፡ ለእግዚአ ፡ አባግዕ ፡ ወማኅፈዶ ፡ እምኵሉ ፡ ስሕቱ ፡ ወተጸለላ ፡ አዕይንቲሆሙ ፤ ወርኢኩ ፡ እግዚአ ፡ አባግዕ ፡ ከመ ፡ ገብረ ፡ ቀትለ ፡ ብዙኀ ፡ ዲቤሆሙ ፡ በበመራዕይሆሙ ፡ እስከ ፡ ይጼውዕዎ ፡ እልኩ ፡ አባግዕ ፡ ለዝኩ ፡ ቀትል ፡ ወአግብኡ ፡ መካኖ ።"
          },
          {
            "verse": "55",
            "text": "ወኀደጎሙ ፡ ውስተ ፡ እደ ፡ አናብስት ፡ ወአናምርት ፡ ወአዝእብት ፡ ወአጽዕብት ፡ ወውስተ ፡ እደ ፡ ቈናጽል ፡ ወዲበ ፡ ኵሉ ፡ አራዊት ፡ ወአኀዙ ፡ እልክቱ ፡ አራዊተ ፡ ገዳም ፡ ይምስጥዎሙ ፡ ለእልኩ ፡ አባግዕ ።"
          },
          {
            "verse": "56",
            "text": "ወርኢኩ ፡ ከመ ፡ ኀደጎ ፡ ለዝኩ ፡ ቤተ ፡ ዚአሆሙ ፡ ወማኅፈዶሙ ፡ ወወደዮሙ ፡ ለኵሎሙ ፡ ውስተ ፡ እደ ፡ አናብስት ፡ ከመ ፡ ይምስጥዎሙ ፡ ወከመ ፡ ይብልዕዎሙ ፡ ውስተ ፡ እደዊሆሙ ፡ ለኵሎሙ ፡ አራዊት ።"
          },
          {
            "verse": "57",
            "text": "ወአነ ፡ አኀዝኩ ፡ እጽራሕ ፡ በኵሉ ፡ ኀይልየ ፡ ወእጸውዖ ፡ ለእግዚአ ፡ አባግዕ ፡ ወአርእዮ ፡ በእንተ ፡ አባግዕ ፡ እስመ ፡ ተበልዑ ፡ እምኵሎሙ ፡ አራዊተ ፡ ገዳም ።"
          },
          {
            "verse": "58",
            "text": "ወውእቱ ፡ አርመመ ፡ እንዘ ፡ ይሬኢ ፡ ወተፈሥሐ ፡ እስመ ፡ ተበልዑ ፡ ወተውሕጡ ፡ ወተሐይዱ ፡ ወኀደጎሙ ፡ ውስተ ፡ እደ ፡ ኵሎሙ ፡ አራዊት ፡ ለመብልዕ ።"
          },
          {
            "verse": "59",
            "text": "ወጸውዐ ፡ ፸ኖላውያነ ፡ ወገደፎሙ ፡ ለእልኩ ፡ አባግዕ ፡ ከመ ፡ ይርዐይዎሙ ፡ ወይቤ ፡ ለኖላውያን ፡ ወለፀማዶሙ ፡ ኵሉ ፡ ፩፩እምኔክሙ ፡ እምይእዜ ፡ ይርዐይዎሙ ፡ ለአባግዕ ፡ ወኵሎ ፡ ዘእኤዝዘክሙ ፡ አነ ፡ ግበሩ ።"
          },
          {
            "verse": "60",
            "text": "ወእሜጥወክሙ ፡ አነ ፡ በኍልቍ ፡ ወእነግረክሙ ፡ ዘይትሐጐል ፡ እምኔሆሙ ፡ ወኪያሆሙ ፡ አሕጕሉ ፡ ወመጠወ ፡ ሎሙ ፡ እልክተ ፡ አባግዐ ።"
          },
          {
            "verse": "61",
            "text": "ወለካልእ ፡ ጸውዖ ፡ ወይቤሎ ፡ ለቡ ፡ ወርኢ ፡ ኵሎ ፡ ዘይገብሩ ፡ ኖሎት ፡ ዲበ ፡ እሉ ፡ አባግዕ ፡ እስመ ፡ ያሐጕሉ ፡ እምውስቴቶሙ ፡ ፈድፋደ ፡ እምዘ ፡ አዘዝክዎሙ ።"
          },
          {
            "verse": "62",
            "text": "ወኵሎ ፡ ጽጋበ ፡ ወሐጕለ ፡ ዘይትገበር ፡ በኖሎት ፡ ጸሐፍ ፡ ሚመጠነ ፡ ያኀጕልዎሙ ፡ በትእዛዝየ ፡ ወሚመጠነ ፡ ያሐጕሉ ፡ በርእሶሙ ፡ ወኵሎ ፡ ሐጕሎሙ ፡ ለለ ፡ ፩፩ ፡ ኖላዊ ፡ ጸሐፍ ፡ ዲቤሆሙ ።"
          },
          {
            "verse": "63",
            "text": "ወበኍልቍ ፡ አንብብ ፡ በቅድሜየ ፡ ወሚመጠነ ፡ ያሐጕሉ ፡ በርእሶሙ ፡ ወሚመጠነ ፡ ይሜጥውዎሙ ፡ ለሐጕል ፡ ከመ ፡ ይኩን ፡ ሊተ ፡ ዝንቱ ፡ ስምዐ ፡ ዲቤሆሙ ፡ ከመ ፡ አእምር ፡ ኵሎ ፡ ግብሮሙ ፡ ለኖላውያን ፡ ከመ ፡ እመጥዎሙ ፡ ወእርአይ ፡ ዘይገብሩ ፡ ለእመ ፡ ይነብሩ ፡ በትእዛዝየ ፡ ዘአዘዝክዎሙ ፡ ወእመ ፡ አልቦ ።"
          },
          {
            "verse": "64",
            "text": "ወኢያእምሩ ፡ ወኢታርእዮሙ ፡ ወኢትዝልፎሙ ፡ አላ ፡ ጸሐፍ ፡ ኵሎ ፡ ሐጕሎሙ ፡ ለኖላውያን ፡ በበጊዜሁ ፡ ለለ ፡ ፩፩ ፡ ወአዕርግ ፡ ኀቤየ ፡ ኵሎ ።"
          },
          {
            "verse": "65",
            "text": "ወርኢኩ ፡ እስከ ፡ ሶበ ፡ እልኩ ፡ ኖላውያን ፡ ይርዐዩ ፡ በጊዜሁ ፡ ወአኀዙ ፡ ይቅትሉ ፡ ወያሕጕሉ ፡ ብዙኃነ ፡ እምትእዛዞሙ ፡ ወኀደጉ ፡ እልክተ ፡ አባግዐ ፡ ውስተ ፡ እደ ፡ አናብስት ።"
          },
          {
            "verse": "66",
            "text": "ወበልዑ ፡ ወውሕጡ ፡ መብዝኅቶሙ ፡ ለእልኩ ፡ አባግዕ ፡ አናብስት ፡ ወአናምርት ፡ ወሐራውያ ፡ ገዳም ፡ በልዑ ፡ ምስሌሆሙ ፡ ወአውዐይዎ ፡ ለዝኩ ፡ ማኅፈድ ፡ ወከረይዎ ፡ ለዝኩ ፡ ቤት ።"
          },
          {
            "verse": "67",
            "text": "ወኀዘንኩ ፡ ብዙኃ ፡ ጥቀ ፡ በእንተ ፡ ማኅፈድ ፡ እስመ ፡ ተከርየ ፡ ውእቱ ፡ ቤት ፡ ዘአባግዕ ፡ ወእምኔሁ ፡ እክህልኩ ፡ ርእዮቶሙ ፡ ለእልኩ ፡ አባግዕ ፡ ለእመ ፡ ይበውኡ ፡ ኀበ ፡ ዝኩ ፡ ቤት ።"
          },
          {
            "verse": "68",
            "text": "ወኖላውያን ፡ ወፀማዶሙ ፡ መጠውዎሙ ፡ ለእልኩ ፡ አባግዕ ፡ ለኵሉ ፡ አራዊት ፡ ከመ ፡ ይብልዕዎሙ ፡ ወኵሉ ፡ ፩፩እምኔሆሙ ፡ በጊዜሁ ፡ በኍልቍ ፡ ይትሜጠው ፡ ወኵሉ ፡ ፩፩እምኔሆሙ ፡ ለካልኡ ፡ በመጽሐፍ ፡ ይጽሕፍ ፡ ሚመጠነ ፡ ያሐጕል ፡ እምኔሆሙ ፡ [ለካልኡ ፡ በመጽሐፍ ፡ ] ።"
          },
          {
            "verse": "69",
            "text": "ወፈድፋደ ፡ እምሥርዐቶሙ ፡ ፩፩ ፡ ይቀትል ፡ ወያሐጕል ፡ ወአነ ፡ አኀዝኩ ፡ እብኪ ፡ ወአዐውዩ ፡ ብዙኀ ፡ ጥቀ ፡ በእንተ ፡ እልኩ ፡ አባግዕ ።"
          },
          {
            "verse": "70",
            "text": "ወከመዝ ፡ በራእይ ፡ ርኢክዎ ፡ ለዝኩ ፡ ዘይጽሕፍ ፡ እፎ ፡ ይጽሕፍ ፡ ፩ዘይትሐጐል ፡ እምነ ፡ እልኩ ፡ ኖላውያን ፡ በኵሉ ፡ ዕለት ፡ ወያዐርግ ፡ ወያዐርፍ ፡ ወያርኢ ፡ ኵሎ ፡ ኪያሁ ፡ መጽሐፈ ፡ ለእግዚአ ፡ አባግዕ ፡ ኵሎ ፡ ዘገብሩ ፡ ወኵሎ ፡ ዘአዕተተ ፡ ፩፩እምኔሆሙ ፡ ወኵሎ ፡ ዘመጠዉ ፡ ለሐጕል ።"
          },
          {
            "verse": "71",
            "text": "ወመጽሐፍ ፡ ተነበ ፡ በቅድመ ፡ እግዚአ ፡ አባግዕ ፡ ወነሥአ ፡ መጽሐፈ ፡ በእዱ ፡ ወአንበባ ፡ ወኀተማ ፡ ወአንበራ ።"
          },
          {
            "verse": "72",
            "text": "ወእምኔሁ ፡ ርኢኩ ፡ እንዘ ፡ ይርዕዩ ፡ ኖሎት ፡ ፲ወ፪ሰዓተ ፡ ወናሁ ፡ ፫እምእልኩ ፡ አባግዕ ፡ ገብኡ ፡ ወመጽኡ ፡ ወቦኡ ፡ ወአኀዙ ፡ እንዘ ፡ የሐንጹ ፡ ኵሎ ፡ ዘወድቀ ፡ እምውእቱ ፡ ቤት ፡ ወሐራውያ ፡ ገዳም ፡ ከልእዎሙ ፡ ወኢክህሉ ።"
          },
          {
            "verse": "73",
            "text": "ወአኀዙ ፡ ካዕበ ፡ ይሕንጹ ፡ ከመ ፡ ቀዳሚ ፡ ወአንሥእዎ ፡ ለውእቱ ፡ ማኅፈድ ፡ ወይሰመይ ፡ ማኅፈደ ፡ ነዋኀ ፡ ወአኀዙ ፡ ካዕበ ፡ እንዘ ፡ ያነብሩ ፡ ቅድመ ፡ ማኅፈድ ፡ ማእደ ፡ ወኵሉ ፡ ኅብስት ፡ ዘዲቤሁ ፡ ርኩስ ፡ ወኢኮነ ፡ ንጹሐ ።"
          },
          {
            "verse": "74",
            "text": "ወዲበ ፡ ኵሉ ፡ እሉ ፡ አባግዕ ፡ ጽሉላን ፡ አዕይንቲሆሙ ፡ ወኢይሬእዩ ፡ ወኖሎቶሙኒ ፡ ከማሁ ፡ ወይሜጥውዎሙ ፡ ለኖሎቶሙኒ ፡ ለሐጕል ፡ ፈድፋደ ፡ ወበእገሪሆሙ ፡ ኬድዎሙ ፡ ለአባግዕ ፡ ወበልዕዎሙ ።"
          },
          {
            "verse": "75",
            "text": "ወእግዚአ ፡ አባግዕ ፡ አርመመ ፡ እስከነ ፡ ተዘርዘሩ ፡ ኵሉ ፡ አባግዕ ፡ ገዳመ ፡ ወተደመሩ ፡ ምስሌሆሙ ፡ ወኢያድኀንዎሙ ፡ እምእደ ፡ አራዊት ።"
          },
          {
            "verse": "76",
            "text": "ወዝኩ ፡ ዘይጽሕፍ ፡ መጽሐፈ ፡ አዕረጎ ፡ ወአርአዮ ፡ ወአንበበ ፡ ኀበ ፡ አብያተ ፡ እግዚአ ፡ አባግዕ ፡ ወያስተበቍዖ ፡ በእንቲአሆሙ ፡ ወይስእሎ ፡ እንዘ ፡ ያርእዮ ፡ ኵሎ ፡ ግብረ ፡ ኖሎቶሙ ፡ ወያሰምዕ ፡ በቅድሜሁ ፡ ዲበ ፡ ኵሉ ፡ ኖላውያን ።"
          },
          {
            "verse": "77",
            "text": "ወነሢኦ ፡ አንበረ ፡ ኀቤሁ ፡ ኪያሁ ፡ መጽሐፈ ፡ ወወጽአ ።"
          }
        ],
        [
          {
            "verse": "1",
            "text": "ወርኢኩ ፡ እስከ ፡ ዘመን ፡ ከመ ፡ ከመዝ ፡ ይርዕዩ ፡ ፴ወ፯ኖላውያን ፡ ወፈጸሙ ፡ ኵሎሙ ፡ በበጊዜሆሙ ፡ ከመ ፡ ቀዳምያን ፡ ወባዕዳን ፡ ተመጠውዎሙ ፡ ውስተ ፡ እደዊሆሙ ፡ ከመ ፡ ይርይዎሙ ፡ በበጊዜሆሙ ፡ ኵሉ ፡ ኖላውያን ፡ በበጊዜሁ ።"
          },
          {
            "verse": "2",
            "text": "ወእምዝ ፡ ርኢኩ ፡ በራእይ ፡ ኵሉ ፡ አዕዋፈ ፡ ሰማይ ፡ መጽኡ ፡ አንስርት ፡ ወአውስት ፡ ወሆባይ ፡ ወቋዓት ፡ ወአንስርት ፡ ይመርሕዎሙ ፡ ለኵሎሙ ፡ አዕዋፍ ፡ ወአኀዙ ፡ ይብልዕዎሙ ፡ ለእልኩ ፡ አባግዕ ፡ ወይከርዩ ፡ አዕይንቲሆሙ ፡ ወይብልዕዎ ፡ ለሥጋሆሙ ።"
          },
          {
            "verse": "3",
            "text": "ወአባግዕ ፡ ጸርሑ ፡ እስመ ፡ ተበልዑ ፡ ሥጋሆሙ ፡ እምነ ፡ አዕዋፍ ፡ ወአነ ፡ ጸራሕኩ ፡ ወዐውየውኩ ፡ በንዋምየ ፡ ዲበ ፡ ውእቱ ፡ ኖላዊ ፡ ዘይርዕዮሙ ፡ ለአባግዕ ።"
          },
          {
            "verse": "4",
            "text": "ወርኢኩ ፡ እስከ ፡ ተበልዑ ፡ እልኩ ፡ አባግዕ ፡ እምአክላብ ፡ ወእምአንስርት ፡ ወእምሆባይ ፡ ወኢኀደጉ ፡ ሎሙ ፡ ሥጋ ፡ ግሙራ ፡ ወኢማእሰ ፡ ወኢሥርወ ፡ እስከ ፡ ቆመ ፡ ባሕቲቶሙ ፡ አዕጽምቲሆሙ ፡ አዕጽምቲሆሙኒ ፡ ወድቁ ፡ ዲበ ፡ ምድር ፡ ወንእሱ ፡ አባግዕ ።"
          },
          {
            "verse": "5",
            "text": "ወርኢኩ ፡ እስከ ፡ ዘመን ፡ ይርዕዩ ፡ ፳ወ፫ኖላውያን ፡ ወፈጸሙ ፡ በበጊዜሆሙ ፡ ፶ወ፰ጊዜያተ ።"
          },
          {
            "verse": "6",
            "text": "ወንኡሳንሰ ፡ መሐስዓት ፡ ተወልዱ ፡ እምእልኩ ፡ አባግዕ ፡ ጸዓድው ፡ ወአኀዙ ፡ አዕይንቲሆሙ ፡ ይክሥቱ ፡ ወይርአዩ ፡ ወይጽርሑ ፡ ኀበ ፡ አባግዕ ።"
          },
          {
            "verse": "7",
            "text": "ወአባግዕ ፡ ኢጸርሕዎሙ ፡ ወኢያፅምኡ ፡ ዘነገርዎሙ ፡ አላ ፡ ፈድፋደ ፡ ተጸመሙ ፡ ወተጸለሉ ፡ አዕይንቲሆሙ ፡ ፈድፋደ ፡ ወኀያለ ።"
          },
          {
            "verse": "8",
            "text": "ወርኢኩ ፡ በራእይ ፡ ቋዓተ ፡ ከመ ፡ ሠረሩ ፡ ዲበ ፡ እልኩ ፡ መሐስዕ ፡ ወአኀዝዎ ፡ ለ፩እምእልኩ ፡ መሐስዕ ፡ ወቀጥቀጥዎሙ ፡ ለአባግዕ ፡ ወበልዕዎሙ ።"
          },
          {
            "verse": "9",
            "text": "ወርኢኩ ፡ እስከ ፡ ወጽአ ፡ ሎሙ ፡ አቅርነት ፡ ለእልኩ ፡ መሐስዕ ፡ ወቋዓት ፡ ያወድቅዎሙ ፡ ለአቅርንቲሆሙ ፡ ወርኢኩ ፡ እስከ ፡ በቈለ ፡ ፩ቀርን ፡ ዐቢይ ፡ ፩እምእልኩ ፡ አባግዕ ፡ ወተከሥታ ፡ አዕይንቲሆሙ ።"
          },
          {
            "verse": "10",
            "text": "ወርእየ ፡ ቦሙ ፡ ወተፈትሐ ፡ አዕይንቲሆሙ ፡ ወጸርሐ ፡ ሎሙ ፡ ለአባግዕ ፡ ወዳቤላት ፡ ርእይዎ ፡ ወሮጹ ፡ ኵሎሙ ፡ ኀቤሁ ።"
          },
          {
            "verse": "11",
            "text": "ወምስለዝ ፡ ኩሉ ፡ እልኩ ፡ አንስርት ፡ ወአውስት ፡ ወቋዓት ፡ ወሆባይ ፡ እስከ ፡ ይእዜ ፡ ይመስጥዎሙ ፡ ለአባግዕ ፡ ወይሠርፉ ፡ ዲቤሆሙ ፡ ወይበልዕዎሙ ፡ ወአባግዕሰ ፡ ያረምሙ ፡ ወዳቤላት ፡ የዐወይዉ ፡ ወይጸርሑ ።"
          },
          {
            "verse": "12",
            "text": "ወእልኩ ፡ ቋዓት ፡ ይትጋደሉ ፡ ወይትበአሱ ፡ ምስሌሁ ፡ ወፈቀዱ ፡ ያእትቱ ፡ ቀርኖ ፡ ወኢክህልዎ ።"
          },
          {
            "verse": "13",
            "text": "ወርኢክዎሙ ፡ እስከ ፡ መጽኡ ፡ ኖላውያን ፡ ወአንስርት ፡ ወእልኩ ፡ አውስት ፡ ወሆባይ ፡ ወጸርሑ ፡ ለቋዓት ፡ ከመ ፡ ይቀጥቅጥዎ ፡ ለቀርኑ ፡ ለዝኩ ፡ ዳቤላ ፡ ወተበአሱ ፡ ምስሌሁ ፡ ወተቃተሉ ፡ ወውእቱ ፡ ይትበአስ ፡ ምስሌሆሙ ፡ ወጸርሐ ፡ ከመ ፡ ትምጽኦ ፡ ረድኤቱ ።"
          },
          {
            "verse": "14",
            "text": "ወርኢኩ ፡ እስከ ፡ መጽአ ፡ ዝኩ ፡ ብእሲ ፡ ዘጸሐፈ ፡ አስማቲሆሙ ፡ ለኖሎት ፡ ወያዐርግ ፡ ቅድሜሁ ፡ ለእግዚአ ፡ አባግዕ ፡ ወውእቱ ፡ ረድኦ ፡ ወአርአዮ ፡ ኵሎ ፡ ወረደ ፡ ረድኤቱ ፡ ለዝኩ ፡ ዳቤላ ።"
          },
          {
            "verse": "15",
            "text": "ወርኢኩ ፡ እስከ ፡ መጽአ ፡ ኀቤሆሙ ፡ ዝኩ ፡ እግዚአ ፡ አባግዕ ፡ በመዐት ፡ ወእለ ፡ ርእይዎ ፡ ኵሎሙ ፡ ነፍጹ ፡ ወወድቁ ፡ ኵሎሙ ፡ ውስተ ፡ ጽላሎቱ ፡ እምቅድመ ፡ ገጹ ።"
          },
          {
            "verse": "16",
            "text": "ኵሎሙ ፡ አንስርት ፡ ወአውስት ፡ ወቋዓት ፡ ወሆባይ ፡ ተጋብኡ ፡ ወአምጽኡ ፡ ምስሌሆሙ ፡ ኵሎ ፡ አባግዐ ፡ ገዳም ፡ ወመጽኡ ፡ ኵሎሙ ፡ ኅብረ ፡ ወተራድኡ ፡ ከመ ፡ ይቀጥቅጥዎ ፡ ለዝኩ ፡ ቀርነ ፡ ዳቤላ ።"
          },
          {
            "verse": "17",
            "text": "ወርኢክዎ ፡ ለዝኩ ፡ ብእሲ ፡ ዘይጽሕፍ ፡ መጽሐፈ ፡ በቃለ ፡ እግዚእ ፡ እስከ ፡ ፈትሖ ፡ ለውእቱ ፡ መጽሐፈ ፡ ሐጕል ፡ ዘአሕጐሉ ፡ እልኩ ፡ ፲ወ፪ኖሎት ፡ ደኃርያን ፡ ወአርአየ ፡ ከመ ፡ ፈድፋደ ፡ እምቅድሜሆሙ ፡ አሕጐሉ ፡ ቅድመ ፡ እግዚአ ፡ አባግዕ ።"
          },
          {
            "verse": "18",
            "text": "ወርኢኩ ፡ እስከ ፡ መጽአ ፡ ኀቤሆሙ ፡ እግዚአ ፡ አባግዕ ፡ ወነሥአ ፡ በእዱ ፡ በትረ ፡ መዐት ፡ ወዘበጣ ፡ ለምድር ፡ ወተሰጠት ፡ ምድር ፡ ወኵሎሙ ፡ አራዊት ፡ ወአዕዋፈ ፡ ሰማይ ፡ ወድቁ ፡ እምእልኩ ፡ አባግዕ ፡ ወተሠጥሙ ፡ በምድር ፡ ወተከድነት ፡ ዲቤሆሙ ።"
          },
          {
            "verse": "19",
            "text": "ወርኢኩ ፡ እስከ ፡ ተውህበ ፡ ለአባግዕ ፡ ሰይፍ ፡ ዐቢይ ፡ ወወጽኡ ፡ አባግዕ ፡ ዲበ ፡ እሉ ፡ አራዊተ ፡ ገዳም ፡ ከመ ፡ ይቅትልዎሙ ፡ ወኵሎሙ ፡ አራዊት ፡ ወአዕዋፈ ፡ ሰማይ ፡ ነፍጹ ፡ እምቅድመ ፡ ገጾሙ ።"
          },
          {
            "verse": "20",
            "text": "ወርኢኩ ፡ እስከ ፡ መንበር ፡ ተሐንጸ ፡ በምድር ፡ ሐዋዝ ፡ ወነበረ ፡ ዲቤሁ ፡ እግዚአ ፡ አባግዕ ፡ ወነሥአ ፡ ኵሎ ፡ መጻሕፍተ ፡ ኅቱማተ ፡ ወፈትሖን ፡ ለእማንቱ ፡ መጻሕፍት ፡ በቅድመ ፡ እግዚአ ፡ አባግዕ ።"
          },
          {
            "verse": "21",
            "text": "ወጸውዖሙ ፡ እግዚእ ፡ ለእኩ ፡ ፯ጸዓድው ፡ ቀዳማውያን ፡ ወአዘዘ ፡ ከመ ፡ ያምጽኡ ፡ ቅድሜሁ ፡ እምኮከብ ፡ ቀዳማዊ ፡ ዘይቀድም ፡ እምነ ፡ እልኩ ፡ ከዋክብት ፡ እለ ፡ ኀፍረቶሙ ፡ ከመ ፡ ኀፍረተ ፡ አፍራስ ፡ ወለኮከብ ፡ ቀዳማዊ ፡ ዘወድቀ ፡ ቅድመ ፡ ወአምጽእዎሙ ፡ ለኵሎሙ ፡ ቅድሜሁ ።"
          },
          {
            "verse": "22",
            "text": "ወይቤሎ ፡ ለዝኩ ፡ ብእሲ ፡ ዘይጽሕፍ ፡ በቅድሜሁ ፡ ዘውእቱ ፡ ፩እምነ ፡ ፯ጸዓድው ፡ ወይቤሎ ፡ ንሥኦሙ ፡ ለእሉ ፡ ፸ኖሎት ፡ እለ ፡ መጠውክዎሙ ፡ አባግዐ ፡ ወነሢኦሙ ፡ ቀተሉ ፡ ብዙኀ ፡ እምዘ ፡ አዘዝክዎሙ ፡ እሙንቱ ።"
          },
          {
            "verse": "23",
            "text": "ወናሁ ፡ ኵሎሙ ፡ እሡራን ፡ ርኢኩ ፡ ወቆሙ ፡ ቅድሜሁ ፡ ኵሎሙ ።"
          },
          {
            "verse": "24",
            "text": "ወኵነኔ ፡ ኮነ ፡ ቅድመ ፡ እምከዋክብት ፡ ወተኰነኑ ፡ ወኮኑ ፡ ኀጥኣነ ፡ ወሖሩ ፡ መካነ ፡ ኵነኔ ፡ ወወደይዎሙ ፡ ውስተ ፡ ዕሙቅ ፡ ወምሉእ ፡ እሳተ ፡ ወይልህብ ፡ ወምሉእ ፡ ዐምደ ፡ እሳት ።"
          },
          {
            "verse": "25",
            "text": "ወእልኩ ፡ ፸ኖላውያን ፡ ተኰነኑ ፡ ወኮኑ ፡ ኃጥኣነ ፡ ወተወድዩ ፡ እሙንቱ ፡ ውስተ ፡ ዝኩ ፡ ማዕምቀ ፡ እሳት ።"
          },
          {
            "verse": "26",
            "text": "ወርኢኩ ፡ በውእቱ ፡ ጊዜ ፡ ከመ ፡ ተርኅው ፡ ፩ማዕምቅ ፡ ከማሁ ፡ በማእከለ ፡ ምድር ፡ ዘምሉዕ ፡ እሳተ ፡ ወአምጽእዎሙ ፡ ለእልኩ ፡ አባግዕ ፡ ጽሉላን ፡ ወተኰነኑ ፡ ኵሎሙ ፡ ወኮኑ ፡ ኃጥኣነ ፡ ወተወድዩ ፡ ውስተ ፡ ዝኩ ፡ ዕመቀ ፡ እሳት ፡ ወውዕዩ ፡ ወዝንቱ ፡ ማዕምቅ ፡ ኮነ ፡ በየማኑ ፡ ለዝኩ ፡ ቤት ።"
          },
          {
            "verse": "27",
            "text": "ወርኢክዎሙ ፡ ለእልኩ ፡ አባግዕ ፡ እንዘ ፡ ይውዕዩ ፡ ወአዕፅምቲሆሙ ፡ ይውዒ ።"
          },
          {
            "verse": "28",
            "text": "ወቆምኩ ፡ እርአይ ፡ እስከ ፡ ጠምዖ ፡ ለዝኩ ፡ ቤት ፡ ብሉይ ፡ ወአውጽእዎሙ ፡ ለኵሎሙ ፡ አዕማድ ፡ ወኵሉ ፡ ተክሉ ፡ ወስኑ ፡ ለውእቱ ፡ ቤት ፡ ተጠውመ ፡ ምስሌሁ ፡ ወአውጽእዎ ፡ ወወደይዎ ፡ በ፩መካን ፡ በየማነ ፡ ምድር ።"
          },
          {
            "verse": "29",
            "text": "ወርኢኩ ፡ እግዚአ ፡ አባግዕ ፡ እስከ ፡ አምጽአ ፡ ቤተ ፡ ሐዲሰ ፡ ወዐቢየ ፡ ወልዑለ ፡ እምነ ፡ ዝኩ ፡ ቀዳማይ ፡ ወአቀሞ ፡ ውስተ ፡ መካነ ፡ ቀዳሚት ፡ እንተ ፡ ተጠብለለት ፡ ወኵሎሙ ፡ አዕማደ ፡ ዚአሃ ፡ ሐዲሳን ፡ ወስና ፡ ሐዲስ ፡ ወዐቢይ ፡ እምቀዳሚት ፡ ብሊት ፡ እንተ ፡ አውጽአ ፡ ወኵሎሙ ፡ አባግዕ ፡ ማእከላ ።"
          },
          {
            "verse": "30",
            "text": "ወርኢክዎሙ ፡ ለኵሎሙ ፡ አባግዕ ፡ እለ ፡ ተርፉ ፡ ወኵሎሙ ፡ እንስሳ ፡ ዘዲበ ፡ ምድር ፡ ወኵሎሙ ፡ አዕዋፈ ፡ ሰማይ ፡ ይወድቁ ፡ ወይሰግዱ ፡ ለእልኩ ፡ አባግዕ ፡ ወያስተበቍዕዎሙ ፡ ወይሰምዕዎሙ ፡ በኵሉ ፡ ቃል ።"
          },
          {
            "verse": "31",
            "text": "ወእምኔሁ ፡ እልኩ ፡ ፫እለ ፡ ይለብሱ ፡ ጸዐዳ ፡ ወአኀዙኒ ፡ በእዴየ ፡ እለ ፡ ቀዲሙ ፡ አዕረጉኒ ፡ ወእዴሁ ፡ ለውእቱ ፡ ዳቤላ ፡ እንዘ ፡ ትእኅዘኒ ፡ አዕረጉኒ ፡ ወአንበሩኒ ፡ ማእከሎሙ ፡ ለእልኩ ፡ አባግዕ ፡ እንበለ ፡ ትኩን ፡ ኵነኔ ።"
          },
          {
            "verse": "32",
            "text": "ወእልኩ ፡ አባግዕ ፡ ኮኑ ፡ ኵሎሙ ፡ ጸዐዳ ፡ ወጸጕረ ፡ ዚአሆሙ ፡ ዐቢይ ፡ ወንጹሕ ።"
          },
          {
            "verse": "33",
            "text": "ወኵሎሙ ፡ እለ ፡ ተሐጕሉ ፡ ወተዘርዘሩ ፡ ወኵሉ ፡ አራዊተ ፡ ገዳም ፡ ወኵሉ ፡ አዕዋፈ ፡ ሰማይ ፡ ተጋብኡ ፡ በውእቱ ፡ ቤት ፡ ወእግዚኦሙ ፡ ለአባግዕ ፡ ተፈሥሐ ፡ ዐቢየ ፡ ፍሥሐ ፡ እስመ ፡ ኮኑ ፡ ኵሎሙ ፡ ኔራነ ፡ ወገብኡ ፡ ውስተ ፡ ቤቱ ።"
          },
          {
            "verse": "34",
            "text": "ወርኢኩ ፡ እስከ ፡ አስከብዎ ፡ ለውእቱ ፡ ሰይፍ ፡ ዘተውህበ ፡ ለአባግዕ ፡ ወአግብእዎ ፡ ውስተ ፡ ቤቱ ፡ ወኀተማ ፡ ቅድመ ፡ ገጹ ፡ ለእግዚእ ፡ ወኵሎሙ ፡ አባግዕ ፡ ተዐጽዉ ፡ በውእቱ ፡ ቤት ፡ ወኢያግመሮሙ ።"
          },
          {
            "verse": "35",
            "text": "ወአዕይንቲሆሙ ፡ ለኵሎሙ ፡ ተከሥታ ፡ ወይኔጽሩ ፡ ሠናየ ፡ ወ፩እምኔሆሙ ፡ ዘኢይሬኢ ፡ አልቦ ፡ በማእከሎሙ ።"
          },
          {
            "verse": "36",
            "text": "ወርኢኩ ፡ ከመ ፡ ኮነ ፡ ውእቱ ፡ ቤት ፡ ዐቢየ ፡ ወርኂበ ፡ ወምሉእ ፡ ፈድፋደ ።"
          },
          {
            "verse": "37",
            "text": "ወርኢኩ ፡ ከመ ፡ ተወልደ ፡ ፩ላህም ፡ ጸዐዳ ፡ ወአቅርንቲሁ ፡ ዐበይት ፡ ወኵሎሙ ፡ አራዊተ ፡ ገዳም ፡ ወኵሉ ፡ አዕዋፈ ፡ ሰማይ ፡ ይፈርህዎ ፡ ወያስተበቍዕዎ ፡ በኵሉ ፡ ጊዜ ።"
          },
          {
            "verse": "38",
            "text": "ወርኢኩ ፡ እስከ ፡ ተወለጠ ፡ ኵሉ ፡ አዝማዲሆሙ ፡ ወኮኑ ፡ ኵሎሙ ፡ አልህምተ ፡ ጸዓድወ ፡ ወቀዳማዊ ፡ በማእከሎሙ ፡ ኮነ ፡ ነገረ ፡ ወውእቱ ፡ ነገር ፡ ኮነ ፡ አርዌ ፡ ዐቢየ ፡ ወቦ ፡ ውስተ ፡ ርእሱ ፡ አቅርንት ፡ ዐቢያት ፡ ወጸሊማት ፡ ወእግዚአ ፡ አባግዕ ፡ ተፈሥሐ ፡ ዲቤሆሙ ፡ ወዲበ ፡ ኵሎሙ ፡ አልህምት ።"
          },
          {
            "verse": "39",
            "text": "ወአነ ፡ ሰከብኩ ፡ ማእከሎሙ ፡ ወነቃሕኩ ፡ ወርኢኩ ፡ ኵሎ ።"
          },
          {
            "verse": "40",
            "text": "ወዝንቱ ፡ ውእቱ ፡ ራእይ ፡ ዘርኢኩ ፡ እንዘ ፡ እሰክብ ፤ ወነቃሕኩ ፡ ወባረክዎ ፡ ለእግዚአ ፡ ጽድቅ ፡ ወሎቱ ፡ ወሀብኩ ፡ ስብሐተ ።"
          },
          {
            "verse": "41",
            "text": "ወእምኔሁ ፡ በከይኩ ፡ ዐቢየ ፡ ብካየ ፡ ወአንብዕየ ፡ ኢቆመ ፡ እስከ ፡ ኢክህልኩ ፡ ተዕግሦተ ፡ ሶበ ፡ እሬኢ ፡ ይወርዱ ፡ ዲበ ፡ ዝኩ ፡ ዘርኢኩ ፡ እስመ ፡ ኵሉ ፡ ይመጽእ ፡ ወይትፌጸም ፡ ወኵሉ ፡ በበ ፡ ክፍሉ ፡ ምግባረ ፡ ሰብእ ፡ ተርእየ ፡ ሊተ ።"
          },
          {
            "verse": "42",
            "text": "ወበይእቲ ፡ ሌሊት ፡ ተዘከርክዎ ፡ ለሕልምየ ፡ ቀዳማዊ ፡ ወበእንቲአሁ ፡ በከይኩ ፡ ወተሀወኩ ፡ እስመ ፡ ርኢኩ ፡ ውእተ ፡ ራእየ ።"
          }
        ],
        [
          {
            "verse": "1",
            "text": "ወይእዜኒ ፡ ወልድየ ፡ ማቱሳላ ፡ ጸውዕ ፡ ሊተ ፡ ኵሎ ፡ አኀዊከ ፡ ወአስተጋብእ ፡ ሊተ ፡ ኵሎ ፡ ደቂቀ ፡ እምከ ፡ እስመ ፡ ቃል ፡ ይጼውዐኒ ፡ ወመንፈስ ፡ ተክዕወ ፡ በላዕሌየ ፡ ከመ ፡ አርኢክሙ ፡ ኵሎ ፡ ዘይበጽሐክሙ ፡ እስከ ፡ ለዓለም ።"
          },
          {
            "verse": "2",
            "text": "ወእምኔሁ ፡ ሖረ ፡ ማቱሳላ ፡ ወጸውዖሙ ፡ ለኵሎሙ ፡ አኀዊሁ ፡ ኀቤሁ ፡ ወአስተጋብኦሙ ፡ ለአዝማደ ፡ ዚአሁ ።"
          },
          {
            "verse": "3",
            "text": "ወተናገሮሙ ፡ ለኵሎሙ ፡ ውሉዱ ፡ ጽድቀ ፡ ወይቤ ፡ ስምዑ ፡ ደቂቅየ ፡ ኵሎ ፡ ነገረ ፡ አብክሙ ፡ ወአፅምኡ ፡ በርትዕ ፡ ቃለ ፡ አፉየ ፡ እስመ ፡ አሰምዕ ፡ ዲቤክሙ ፡ ወእነግረክሙ ፡ ፍቁራንየ ፡ አፍቅርዋ ፡ ለርትዕ ፡ ወባቲ ፡ ሑሩ ።"
          },
          {
            "verse": "4",
            "text": "ወኢትቅረቡ ፡ ኀበ ፡ ርትዕ ፡ በ፪ልብ ፡ ወኢትኅበሩ ፡ ምስለ ፡ እለ ፡ በ፪ልብ ፡ አላ ፡ ሑሩ ፡ በጽድቅ ፡ ደቂቅየ ፡ ወይእቲ ፡ ትመርሐክሙ ፡ በፍናዋት ፡ ኄራት ፡ ወጽድቅ ፡ ይከውን ፡ ለክሙ ፡ ሱታፌ ።"
          },
          {
            "verse": "5",
            "text": "እስመ ፡ አአምር ፡ ከመ ፡ ይጸንዕ ፡ ህላዌ ፡ ግፍዕ ፡ ዲበ ፡ ምድር ፡ ወይትፌጸም ፡ መቅሠፍት ፡ ዐቢይ ፡ ዲበ ፡ ምድር ፡ ወትትፌጸም ፡ ኵላ ፡ ዐመፃ ፡ ወትትገዘም ፡ እምሥረዊሃ ፡ ወኵሉ ፡ ሕንጻ ፡ የሐልፍ ።"
          },
          {
            "verse": "6",
            "text": "ወትደግም ፡ ካዕበ ፡ ዐመፃ ፡ ወትትፌጸም ፡ ዲበ ፡ ምድር ፡ ኵሉ ፡ ግብረ ፡ ዐመፃ ፡ ወግብረ ፡ ግፍዕ ፡ ወአበሳ ፡ ካዕበተ ።"
          },
          {
            "verse": "7",
            "text": "ወእመኒ ፡ ትልህቅ ፡ ዐመፃ ፡ ወኀጢአት ፡ ወጽርፈት ፡ ወግፍዕ ፡ ወኵሉ ፡ ግብር ፡ ወትልህቅ ፡ ዕልወት ፡ ወአበሳ ፡ ወርኵስ ፡ መቅሠፍት ፡ ዐቢይ ፡ ይከውን ፡ እምሰማይ ፡ ዲበ ፡ እሉ ፡ ኵሎሙ ፡ ወይወጽእ ፡ እግዚእ ፡ ቅዱስ ፡ በመዐት ፡ ወበመቅሠፍት ፡ ከመ ፡ ይግበር ፡ ኵነኔ ፡ ዲበ ፡ ምድር ።"
          },
          {
            "verse": "8",
            "text": "በእማንቱ ፡ መዋዕል ፡ ትትገዘም ፡ ግፍዕ ፡ እምነ ፡ ሥረዊሃ ፡ ወአሥራወ ፡ ዐመፃ ፡ ምስለ ፡ ጕሕሉት ፡ ወይትሐጐሉ ፡ እምታሕተ ፡ ሰማይ ።"
          },
          {
            "verse": "9",
            "text": "ወኵሉ ፡ ይትወሀብ ፡ ምስለ ፡ አሕዛብ ፡ ማኅፈድ ፡ በእሳት ፡ ትነድድ ፡ ወያወጽእዎሙ ፡ እምኵሉ ፡ ምድር ፡ ወይትገደፉ ፡ በኵነኔ ፡ እሳት ፡ ወይትኀጐሉ ፡ በመዐት ፡ ወበኵነኔ ፡ ኀያል ፡ እንተ ፡ ለዓለም ።"
          },
          {
            "verse": "10",
            "text": "ወይትነሣእ ፡ ጻድቅ ፡ እምንዋም ፡ ወይትነሣእ ፡ ጥበብ ፡ ወይትወሀብ ፡ ሎሙ ።"
          },
          {
            "verse": "11",
            "text": "ወእምኔሁ ፡ ይትገዘሙ ፡ አሥራወ ፡ ዐመፃ ፡ ወኃጥኣን ፡ ይትኀጐሉ ፡ በሰይፍ ፡ እምጽፉፋን ፡ ይትገዘሙ ፡ በኵሉ ፡ መካን ፡ ወእለ ፡ ይሔልይዋ ፡ ለግፍዕ ፡ ወእለ ፡ ይገብርዋ ፡ ለጽርፈት ፡ ይትኀጐሉ ፡ በመጥባሕት ።"
          },
          {
            "verse": "12",
            "text": "ወእምድኅረዝ ፡ ትከውን ፡ ካልእት ፡ ሰንበት ፡ ሳምኒት ፡ እንተ ፡ ጽድቅ ፡ ወይትወሀብ ፡ ላቲ ፡ ሰይፍ ፡ ከመ ፡ ይትገበር ፡ ኵነኔ ፡ ወጽድቅ ፡ እምእለ ፡ ይገፍዑ ፡ ወይትሜጠዉ ፡ ኃጥኣን ፡ በእደዊሆሙ ፡ ለጻድቃን ።"
          },
          {
            "verse": "13",
            "text": "ወበተፍጻሜታ ፡ ያጠርዩ ፡ አብያተ ፡ እምጽድቀ ፡ ዚአሆሙ ፡ ወይትሐነጽ ፡ ቤት ፡ ለንጉሥ ፡ ዐቢይ ፡ ለስብሐት ፡ እስከ ፡ ለዓለም ።"
          },
          {
            "verse": "14",
            "text": "ወእምድኅረዝ ፡ በሰንበት ፡ ታስዕ ፡ ባቲ ፡ ኵነኔ ፡ ጽድቅ ፡ ትትከሠት ፡ ለኵሉ ፡ ዓለም ፡ ወኵሉ ፡ ተግባረ ፡ ረሲዓን ፡ ይወጽእ ፡ እምዲበ ፡ ኵሉ ፡ ምድር ፡ ወይጸሐፍ ፡ ለሐጕል ፡ ዓለም ፡ ወኵሉ ፡ ሰብእ ፡ ይኔጽሩ ፡ ለፍኖተ ፡ ርትዕ ።"
          },
          {
            "verse": "15",
            "text": "ወእምድኅረ ፡ ዝንቱ ፡ በሰንበት ፡ ዓሥርት ፡ ፯እድ ፡ ባቲ ፡ ኵነኔ ፡ እንተ ፡ ለዓለም ፡ ወትትገበር ፡ እምትጉሃን ፡ ወሰማይ ፡ ዘለዓለም ፡ ዐቢይ ፡ ዘይበቍል ፡ እማእከሎሙ ፡ ለመላእክት ።"
          },
          {
            "verse": "16",
            "text": "ወሰማይ ፡ ቀዳማይ ፡ ይወጽእ ፡ ወየኀልፍ ፡ ወሰማይ ፡ ሐዲስ ፡ ይትረአይ ፡ ወኵሉ ፡ ኃይላተ ፡ ሰማያት ፡ ያበርሁ ፡ ለዓለም ፡ ፯ምክዕቢተ ።"
          },
          {
            "verse": "17",
            "text": "ወእምድኅረዝ ፡ ሰንበታት ፡ ብዙኃት ፡ እለ ፡ አልቦን ፡ ኍልቍ ፡ ለዓለም ፡ በኂሩት ፡ ወበጽድቅ ፡ ይከውኑ ፡ ወኀጢአት ፡ እምህየ ፡ ኢትትበሀል ፡ እስከ ፡ ለዓለም ።"
          },
          {
            "verse": "18",
            "text": "ወይእዜኒ ፡ እብለክሙ ፡ ደቂቅየ ፡ ወአርእየክሙ ፡ ፍናዋተ ፡ ጽድቅ ፡ ወፍናዋተ ፡ ግፍዕኒ ፡ ወአርእየክሙ ፡ ካዕበ ፡ ከመ ፡ ታእምሩ ፡ ዘይመጽእ ።"
          },
          {
            "verse": "19",
            "text": "ወይእዜኒ ፡ ስምዑ ፡ ደቂቅየ ፡ ወሑሩ ፡ በፍናዋተ ፡ ጽድቅ ፡ ወኢትሑሩ ፡ በፍናዋተ ፡ ግፍዕ ፡ እስመ ፡ ይትሐጐሉ ፡ ለዓለም ፡ ኵሎሙ ፡ እለ ፡ የሐውሩ ፡ በፍኖተ ፡ ዐመፃ ።"
          }
        ],
        [
          {
            "verse": "1",
            "text": "ዘተጽሕፈ ፡ እምሄኖክ ፡ ጸሓፊ ፡ ዝኵሉ ፡ ትምህርተ ፡ ጥበብ ፡ እምኵሉ ፡ ሰብእ ፡ ስቡሕ ፡ ወመኰንነ ፡ ኵሉ ፡ ምድር ፡ ለኵሎሙ ፡ ውሉድየ ፡ እለ ፡ የኀድሩ ፡ ዲበ ፡ ምድር ፡ ወለትውልድ ፡ ደኀራውያን ፡ እለ ፡ ይገብሩ ፡ ርትዐ ፡ ወሰላመ ።"
          },
          {
            "verse": "2",
            "text": "እትኅዝን ፡ መንፈስክሙ ፡ በአዝማን ፡ እስመ ፡ መዋዕለ ፡ ወሀበ ፡ ቅዱስ ፡ ዐቢይ ፡ ለኵሉ ።"
          },
          {
            "verse": "3",
            "text": "ወይትነሣእ ፡ ጻድቅ ፡ እምንዋም ፡ ይትነሣእ ፡ ወየኀልፍ ፡ በፍኖተ ፡ ጽድቅ ፡ ወኵሉ ፡ ፍኖቱ ፡ ወምኋሪሁ ፡ ዘበኂሩት ፡ ወበሣህል ፡ ዘለዓለም ።"
          },
          {
            "verse": "4",
            "text": "ይሠሀሎ ፡ ለጻድቅ ፡ ወሎቱ ፡ ይሁብ ፡ ርትዐ ፡ ዘለዓለም ፡ ወይሁብ ፡ ሥልጣነ ፡ ወይከውን ፡ በኂሩት ፡ ወበጽድቅ ፡ ወየሐውር ፡ በብርሃን ፡ ዘለዓለም ።"
          },
          {
            "verse": "5",
            "text": "ወኀጢአት ፡ በጽልመት ፡ ትትሐጐል ፡ እስከ ፡ ለዓለም ፡ ወኢትትረአይ ፡ እንከ ፡ እምይእቲ ፡ ዕለት ፡ እስከ ፡ ለዓለም ።"
          }
        ],
        [
          {
            "verse": "1",
            "text": "ወእምድኅረዝ ፡ ኮነ ፡ ሄኖክ ፡ ወአኀዘ ፡ ይትናገር ፡ እመ ፡ ጻሕፍት ።"
          },
          {
            "verse": "2",
            "text": "ወይቤ ፡ ሄኖክ ፡ በእንተ ፡ ውሉደ ፡ ጽድቅ ፡ ወበእንተ ፡ ኅሩያነ ፡ ዓለም ፡ ወበእንተ ፡ ተክለ ፡ ጽድቅ ፡ ወርትዕ ፡ እሎንተ ፡ እብለክሙ ፡ ወአየድዐክሙ ፡ ደቂቅየ ፡ አነ ፡ ውእቱ ፡ ሄኖክ ፡ በዘአስተርአየኒ ፡ እምራእየ ፡ ሰማይ ፡ ወእምቃለ ፡ ቅዱሳን ፡ መላእክት ፡ አእመርኩ ፡ ወእምጸፍጸፈ ፡ ሰማይ ፡ ለበውኩ ።"
          },
          {
            "verse": "3",
            "text": "ወአኀዘ ፡ እንከ ፡ ይትናገር ፡ ሄኖክ ፡ እመጻሕፍት ፡ ወይቤ ፡ አነ ፡ ሳብዕ ፡ ተወለድኩ ፡ በቀዳሚት ፡ ሰንበት ፡ እስከ ፡ አመ ፡ ኵነኔ ፡ ወጽድቅ ፡ ተዐገሠ ።"
          },
          {
            "verse": "4",
            "text": "ወትቀውም ፡ እምድኅሬየ ፡ በካልእት ፡ ሰንበት ፡ ዐ ፡ ባይ ፡ እኪት ፡ ወጕሕሉት ፡ በቈለት ፡ ወባቲ ፡ ትከውን ፡ ፍጻሜ ፡ ቀዳሚት ፡ ወባቲ ፡ ይድኅን ፡ ብእሲ ፡ ወእምድኅረ ፡ ተፈጸመ ፡ ትልህቅ ፡ ዐመጻ ፡ ወሥርዐተ ፡ ይገብር ፡ ለኃጥአን ።"
          },
          {
            "verse": "5",
            "text": "ወእምድኅረዝ ፡ በሣልስት ፡ ሰንበት ፡ በተፍጻሜታ ፡ ይትኀረይ ፡ ብእሲ ፡ ለተክለ ፡ ኵነኔ ፡ ጽድቅ ፡ ወእምድኅሬሁ ፡ ይመጽእ ፡ ተክለ ፡ ጽድቅ ፡ ለዓለም ።"
          },
          {
            "verse": "6",
            "text": "ወእምድኅረዝ ፡ በራብዕት ፡ ሰንበት ፡ በተፍጻሜታ ፡ ራእያተ ፡ ቅዱሳን ፡ ወጻድቃን ፡ ይትረአዩ ፡ ወሥርዐት ፡ ለትውልደ ፡ ትውልድ ፡ ወዐጸድ ፡ ይትገበር ፡ ሎሙ ።"
          },
          {
            "verse": "7",
            "text": "ወእምድኅረዝ ፡ በሰንበት ፡ ኃምስ ፡ በተፍጻሜታ ፡ ቤተ ፡ ስብሐት ፡ ወመንግሥት ፡ ይትሐነጽ ፡ እስከ ፡ ለዓለም ።"
          },
          {
            "verse": "8",
            "text": "ወእምድኅረዝ ፡ በሳድስት ፡ ሰንበት ፡ እለ ፡ ይከውኑ ፡ ውስቴታ ፡ ጽሉላን ፡ ኵሎሙ ፡ ወይትረሳዕ ፡ ልቦሙ ፡ ለኵሎሙ ፡ እምጥበብ ፡ ወባቲ ፡ የዐርግ ፡ ብእሲ ፡ ወበተፍጻሜታ ፡ ይውዒ ፡ ቤተ ፡ መንግሥት ፡ በእሳት ፡ ወባቲ ፡ ይዘረው ፡ ኵሉ ፡ ዘመደ ፡ ሥርው ፡ ኅሩይ ።"
          },
          {
            "verse": "9",
            "text": "ወእምድኅረዝ ፡ በሳብዕ ፡ ሰንበት ፡ ትትነሣእ ፡ ትውልድ ፡ ዕሉት ፡ ወብዙኅ ፡ ምግባራቲሃ ፡ ወኵሉ ፡ ምግባራቲሃ ፡ ዕልወት ።"
          },
          {
            "verse": "10",
            "text": "ወበተፍጻሜታ ፡ ይትዐሰዩ ፡ ኅሩያን ፡ ጻድቃን ፡ እምተክለ ፡ ጽድቅ ፡ ዘለዓለም ፡ እለ ፡ ይትወሀብ ፡ ሎሙ ፡ ፯ምክዕቢታተ ፡ ትምህርት ፡ ለኵሉ ፡ ፍጥረተ ፡ ዚአሁ ።"
          },
          {
            "verse": "11",
            "text": "እስመ ፡ መኑ ፡ ውእቱ ፡ ኵሉ ፡ ውሉደ ፡ ሰብእ ፡ ዘይክል ፡ ሰሚዐ ፡ ቃሎ ፡ ለቅዱስ ፡ ወኢይትሀወክ ፡ ወመኑ ፡ ዘይክል ፡ ከመ ፡ የሐሊ ፡ ሕሊናሁ ፡ ወመኑ ፡ ዘይክል ፡ ነጽሮታ ፡ ለኵሉ ፡ ምግባረ ፡ ሰማይ ።"
          },
          {
            "verse": "12",
            "text": "ወምንት ፡ ውእቱ ፡ ዘይክል ፡ አእምሮ ፡ ግብረ ፡ ሰማይ ፡ ወከመ ፡ ይርአይ ፡ ነፍሶ ፡ ወእመ ፡ አኮ ፡ መንፈሶ ፡ ወይክል ፡ ነጊረ ፡ ወእመ ፡ አኮ ፡ ዐሪገ ፡ ወይሬኢ ፡ ኵሎ ፡ አክናፊሆሙ ፡ ወይሔዮሙ ፡ ወእመ ፡ አኮ ፡ ይገብር ፡ ከማሆሙ ።"
          },
          {
            "verse": "13",
            "text": "ወመኑ ፡ ውእቱ ፡ ኵሉ ፡ ብእሲ ፡ ዘይክል ፡ አእምሮተ ፡ እፎ ፡ ውእቱ ፡ ራኅባ ፡ ወኑኃ ፡ ለምድር ፡ ወለመኑ ፡ ተርእየ ፡ አምጣነ ፡ ኵሎሙ ።"
          },
          {
            "verse": "14",
            "text": "ወእመ ፡ ቦቱ ፡ ኵሉ ፡ ብእሲ ፡ ዘይክል ፡ አእምሮተ ፡ ኑኃ ፡ ለሰማይ ፡ ወእፎ ፡ ውእቱ ፡ ልዕልናሃ ፡ ወዲበ ፡ ምንት ፡ ጸንዐት ፡ ወሚመጠን ፡ ውእቱ ፡ ኍልቆሙ ፡ ለከዋክብት ፡ ወበአይቴ ፡ የዐርፉ ፡ ኵሎሙ ፡ ብርሃናት ።"
          }
        ],
        [
          {
            "verse": "1",
            "text": "ወይእዜኒ ፡ እብለክሙ ፡ ደቂቅየ ፡ አፍቅርዋ ፡ ለጽድቅ ፡ ወባቲ ፡ ሑሩ ፡ እስመ ፡ ፍናዋተ ፡ ጽድቅ ፡ ይደሉ ፡ ይትወከፍዎሙ ፡ ወፍናዋተ ፡ ዐመፃ ፡ ፍጡነ ፡ ይትሐጐሉ ፡ ወየሐፅፁ ።"
          },
          {
            "verse": "2",
            "text": "ወለሰብእ ፡ እሙራን ፡ እምትውልድ ፡ ይትከሠቱ ፡ ፍናዋተ ፡ ግፍዕ ፡ ወሞት ፡ ወይርኅቁ ፡ እምኔሆሙ ፡ ወኢይተልውዎሙ ።"
          },
          {
            "verse": "3",
            "text": "ወይእዜኒ ፡ ለክሙ ፡ እብል ፡ ለጻድቃን ፡ ኢትሑሩ ፡ በፍኖት ፡ እኩይ ፡ ወግፍዕ ፡ ወኢበፍናዋተ ፡ ሞት ፡ ወኢትቅረብ ፡ ኀቤሆሙ ፡ ከመ ፡ እትትሐጐሉ ።"
          },
          {
            "verse": "4",
            "text": "አላ ፡ ፍቅዱ ፡ ወኅረዩ ፡ ለክሙ ፡ ጽድቀ ፡ ወሕይወተ ፡ ኅሪተ ፡ ወሑሩ ፡ በፍናዋተ ፡ ሰላም ፡ ከመ ፡ ትሕየዉ ፡ ወትደለዉ ።"
          },
          {
            "verse": "5",
            "text": "ወትእኅዙ ፡ በሕሊና ፡ ልብክሙ ፡ ወኢይደምሰስ ፡ ነገርየ ፡ እምልብክሙ ፡ እስመ ፡ አአምር ፡ ከመ ፡ ያሜክርዎሙ ፡ ኃጥኣን ፡ ለሰብእ ፡ ከመ ፡ ይግበሩ ፡ ጥበበ ፡ እኩየ ፡ ወኵሉ ፡ መካን ፡ ኢይትረከብ ፡ ላቲ ፡ ወኵሉ ፡ መከራ ፡ ኢየሐፅፅ ።"
          },
          {
            "verse": "6",
            "text": "አሌ ፡ ሎሙ ፡ ለእለ ፡ የሐንጽዋ ፡ ለዐመፃ ፡ ወለግፍዕ ፡ ወይሳርርዋ ፡ ለጕሕሉት ፡ እስመ ፡ ፍጡነ ፡ ይትነሠቱ ፡ ወአልቦሙ ፡ ሰላም ።"
          },
          {
            "verse": "7",
            "text": "አሌ ፡ ሎሙ ፡ ለእለ ፡ የሐንጹ ፡ አብያቶሙ ፡ በኀጢአት ፡ እስመ ፡ እምኵሉ ፡ መሰረቶሙ ፡ ይትነሠቱ ፡ ወበሰይፍ ፡ ይወድቁ ፡ ወእለ ፡ ያጠርይዎ ፡ ለወርቅ ፡ ወለብሩር ፡ በኵነኔ ፡ ፍጡነ ፡ ይትሐጐሉ ።"
          },
          {
            "verse": "8",
            "text": "አሌ ፡ ለክሙ ፡ አብዕልት ፡ እስመ ፡ ዲበ ፡ ብዕልክሙ ፡ ተወከልክሙ ፡ ወእምነ ፡ ብዕልክሙ ፡ ትወጽኡ ፡ እስመ ፡ ለልዑል ፡ ኢተዘከርክምዎ ፡ በመዋዕለ ፡ ብዕልክሙ ።"
          },
          {
            "verse": "9",
            "text": "ገበርክምዋ ፡ ለጽርፈት ፡ ወለዐመፃ ፡ ወድልዋነ ፡ ኮንክሙ ፡ ለዕለተ ፡ ክዕወተ ፡ ደም ፡ ወለዕለተ ፡ ጽልመት ፡ ወለዕለተ ፡ ኵነኔ ፡ ዐባይ ።"
          },
          {
            "verse": "10",
            "text": "ከመዝ ፡ እብል ፡ አነ ፡ ወአየድዐክሙ ፡ ከመ ፡ ይገፈትዐክሙ ፡ ዘፈጠረክሙ ፡ ወዲበ ፡ ድቀትክሙ ፡ ኢይከውን ፡ ምሕረት ፡ ወፈጣሪክሙ ፡ ይትፌሣሕ ፡ በሐጕልክሙ ።"
          },
          {
            "verse": "11",
            "text": "ወጻድቃነ ፡ ዚአክሙ ፡ በእማንቱ ፡ መዋዕል ፡ ይከውኑ ፡ ጽእለተ ፡ ለኃጥኣን ፡ ወለረሲዓን ።"
          }
        ],
        [
          {
            "verse": "1",
            "text": "መኑ ፡ ይሁበኒ ፡ አዕይንትየ ፡ ከመ ፡ ይኩና ፡ ደመና ፡ ማይ ፡ ወእብኪ ፡ ዲቤክሙ ፡ ወእክዐው ፡ አንብዕየ ፡ ከመ ፡ ደመና ፡ ማይ ፡ ወአዕርፍ ፡ እምኀዘነ ፡ ልብየ ።"
          },
          {
            "verse": "2",
            "text": "መኑ ፡ ወሀበክሙ ፡ ከመ ፡ ትግበሩ ፡ ጽልዐ ፡ ወእከየ ፡ ወይርከብክሙ ፡ ለኃጥኣን ፡ ኵነኔ ።"
          },
          {
            "verse": "3",
            "text": "ኢትፍርሁ ፡ ጻድቃን ፡ እምኃጥአን ፡ እስመ ፡ ካዕበ ፡ ያገብኦሙ ፡ እግዚአብሔር ፡ ውስተ ፡ እዴክሙ ፡ ከመ ፡ ትግበሩ ፡ ላዕሌሆሙ ፡ ኵነኔ ፡ በከመ ፡ ፈቀድክሙ ።"
          },
          {
            "verse": "4",
            "text": "አሌ ፡ ለክሙ ፡ እለ ፡ ታወግዙ ፡ ግዘታተ ፡ ከመ ፡ ኢትፍትሑ ፡ ወፈውስ ፡ ርኁቅ ፡ እምኔክሙ ፡ በእንተ ፡ ኀጢአተ ፡ ዚአክሙ ።"
          },
          {
            "verse": "5",
            "text": "አሌ ፡ ለክሙ ፡ እለ ፡ ትፈድዩ ፡ እኩየ ፡ ለቢጽክሙ ፡ እስመ ፡ ትትፈደዩ ፡ በከመ ፡ ምግባሪክሙ ።"
          },
          {
            "verse": "6",
            "text": "አሌ ፡ ለክሙ ፡ ለሰማዕታተ ፡ ሐሰት ፡ ወለእለ ፡ ይደልውዋ ፡ ለዐመፃ ፡ እስመ ፡ ፍጡነ ፡ ትትሐጐሉ ።"
          },
          {
            "verse": "7",
            "text": "አሌ ፡ ለክሙ ፡ ለኃጥኣን ፡ እስመ ፡ ለጻድቃን ፡ ትሰድድዎሙ ፡ እስመ ፡ አንትሙ ፡ ትትሜጠዉ ፡ ወትሰደዱ ፡ እለ ፡ ዐመፃ ፡ ወይጸንዕ ፡ በላዕሌክሙ ፡ አርኡተ ፡ ዚአሆሙ ።"
          }
        ],
        [
          {
            "verse": "1",
            "text": "ተሰፈዉ ፡ ጻድቃን ፡ እስመ ፡ ፍጡነ ፡ ይትሐጐሉ ፡ ኃጥኣን ፡ እም ፡ ቅድሜክሙ ፡ ወሥልጣን ፡ ይከውን ፡ ለክሙ ፡ ዲቤሆሙ ፡ በከመ ፡ ፈቀድክሙ ።"
          },
          {
            "verse": "2",
            "text": "ወበዕለተ ፡ ምንዳቤሆሙ ፡ ለኃጥኣን ፡ ይትሌዐሉ ፡ ወይትነሥኡ ፡ ከመ ፡ አንስርት ፡ እጕለ ፡ ዚአክሙ ፡ ወፈድፋደ ፡ እምነ ፡ አውስት ፡ ይከውን ፡ ምጽላሊክሙ ፡ ወተዐርጉ ፡ ወትበውኡ ፡ በንድለታተ ፡ ምድር ፡ ወበንቅዐታተ ፡ ኰኵሕ ፡ ለዓለም ፡ ከመ ፡ ግሔ ፡ እምቅድመ ፡ ዐማፅያን ፡ ወይንዕኩ ፡ ዲቤክሙ ፡ ወይበክዩ ፡ ከመ ፡ ጼዴናታት ።"
          },
          {
            "verse": "3",
            "text": "ወአንትሙሰ ፡ ኢትፍርሁ ፡ እለ ፡ ሐመምክሙ ፡ እስመ ፡ ፈውስ ፡ ይከውነክሙ ፡ ወብርሃን ፡ ብሩህ ፡ ያበርህ ፡ ለክሙ ፡ ወቃለ ፡ ዕረፍት ፡ ትሰምዑ ፡ እምሰማይ ።"
          },
          {
            "verse": "4",
            "text": "አሌ ፡ ለክሙ ፡ ኃጥኣን ፡ እስመ ፡ ብዕክሙ ፡ ያመስለክሙ ፡ ጻድቃነ ፡ ወልብክሙ ፡ ይዘልፈክሙ ፡ ከመ ፡ ኃጥኣን ፡ አንትሙ ፡ ወዝንቱ ፡ ነገር ፡ ይከውን ፡ ዲቤክሙ ፡ ሰማዕተ ፡ ለተዝካረ ፡ እከያት ።"
          },
          {
            "verse": "5",
            "text": "አሌ ፡ ለክሙ ፡ እለ ፡ ትበልዑ ፡ ሥብሐ ፡ ስርናይ ፡ ወትሰትዩ ፡ ኀይለ ፡ ሥርወ ፡ ነቅዕ ፡ ወትከይድዎሙ ፡ ለትሑታን ፡ በኀይልክሙ ።"
          },
          {
            "verse": "6",
            "text": "አሌ ፡ ለክሙ ፡ እለ ፡ ትሰትዩ ፡ ማየ ፡ በኵሉ ፡ ጊዜ ፡ እስመ ፡ ፍጡነ ፡ ትትፈደዩ ፡ ወትትዌድኡ ፡ ወትየብሱ ፡ እስመ ፡ ኀደግሙ ፡ ነቅዐ ፡ ሕይወት ።"
          },
          {
            "verse": "7",
            "text": "አሌ ፡ ለክሙ ፡ እለ ፡ ትገብሩ ፡ ዐመፃ ፡ ወጕሕሉተ ፡ ወጽርፈተ ፡ ተዝካረ ፡ ይከውን ፡ ዲቤክሙ ፡ ለእከይ ።"
          },
          {
            "verse": "8",
            "text": "አሌ ፡ ለክሙ ፡ ኀያላን ፡ እለ ፡ በኀይል ፡ ትኰርዕዎ ፡ ለጻድቅ ፡ እስመ ፡ ትመጽእ ፡ ዕለተ ፡ ኀጕልክሙ ፤ በእማንቱ ፡ መዋዕል ፡ ይመጽኣ ፡ ለጻድቃን ፡ መዋዕል ፡ ብዙኃት ፡ ወኄራት ፡ በዕለተ ፡ ኵነኔ ፡ ዚአክሙ ።"
          }
        ],
        [
          {
            "verse": "1",
            "text": "ተሰፈዉ ፡ ጻድቃን ፡ እስመ ፡ ፍጡነ ፡ ይትሐጐሉ ፡ ኃጥኣን ፡ እም ፡ ቅድሜክሙ ፡ ወሥልጣን ፡ ይከውን ፡ ለክሙ ፡ ዲቤሆሙ ፡ በከመ ፡ ፈቀድክሙ ።"
          },
          {
            "verse": "2",
            "text": "ወበዕለተ ፡ ምንዳቤሆሙ ፡ ለኃጥኣን ፡ ይትሌዐሉ ፡ ወይትነሥኡ ፡ ከመ ፡ አንስርት ፡ እጕለ ፡ ዚአክሙ ፡ ወፈድፋደ ፡ እምነ ፡ አውስት ፡ ይከውን ፡ ምጽላሊክሙ ፡ ወተዐርጉ ፡ ወትበውኡ ፡ በንድለታተ ፡ ምድር ፡ ወበንቅዐታተ ፡ ኰኵሕ ፡ ለዓለም ፡ ከመ ፡ ግሔ ፡ እምቅድመ ፡ ዐማፅያን ፡ ወይንዕኩ ፡ ዲቤክሙ ፡ ወይበክዩ ፡ ከመ ፡ ጼዴናታት ።"
          },
          {
            "verse": "3",
            "text": "ወአንትሙሰ ፡ ኢትፍርሁ ፡ እለ ፡ ሐመምክሙ ፡ እስመ ፡ ፈውስ ፡ ይከውነክሙ ፡ ወብርሃን ፡ ብሩህ ፡ ያበርህ ፡ ለክሙ ፡ ወቃለ ፡ ዕረፍት ፡ ትሰምዑ ፡ እምሰማይ ።"
          },
          {
            "verse": "4",
            "text": "አሌ ፡ ለክሙ ፡ ኃጥኣን ፡ እስመ ፡ ብዕክሙ ፡ ያመስለክሙ ፡ ጻድቃነ ፡ ወልብክሙ ፡ ይዘልፈክሙ ፡ ከመ ፡ ኃጥኣን ፡ አንትሙ ፡ ወዝንቱ ፡ ነገር ፡ ይከውን ፡ ዲቤክሙ ፡ ሰማዕተ ፡ ለተዝካረ ፡ እከያት ።"
          },
          {
            "verse": "5",
            "text": "አሌ ፡ ለክሙ ፡ እለ ፡ ትበልዑ ፡ ሥብሐ ፡ ስርናይ ፡ ወትሰትዩ ፡ ኀይለ ፡ ሥርወ ፡ ነቅዕ ፡ ወትከይድዎሙ ፡ ለትሑታን ፡ በኀይልክሙ ።"
          },
          {
            "verse": "6",
            "text": "አሌ ፡ ለክሙ ፡ እለ ፡ ትሰትዩ ፡ ማየ ፡ በኵሉ ፡ ጊዜ ፡ እስመ ፡ ፍጡነ ፡ ትትፈደዩ ፡ ወትትዌድኡ ፡ ወትየብሱ ፡ እስመ ፡ ኀደግሙ ፡ ነቅዐ ፡ ሕይወት ።"
          },
          {
            "verse": "7",
            "text": "አሌ ፡ ለክሙ ፡ እለ ፡ ትገብሩ ፡ ዐመፃ ፡ ወጕሕሉተ ፡ ወጽርፈተ ፡ ተዝካረ ፡ ይከውን ፡ ዲቤክሙ ፡ ለእከይ ።"
          },
          {
            "verse": "8",
            "text": "አሌ ፡ ለክሙ ፡ ኀያላን ፡ እለ ፡ በኀይል ፡ ትኰርዕዎ ፡ ለጻድቅ ፡ እስመ ፡ ትመጽእ ፡ ዕለተ ፡ ኀጕልክሙ ፤ በእማንቱ ፡ መዋዕል ፡ ይመጽኣ ፡ ለጻድቃን ፡ መዋዕል ፡ ብዙኃት ፡ ወኄራት ፡ በዕለተ ፡ ኵነኔ ፡ ዚአክሙ ።"
          }
        ],
        [
          {
            "verse": "1",
            "text": "ወይእዜኒ ፡ አነ ፡ እምሕል ፡ ለክሙ ፡ ለጠቢባን ፡ ወለአብዳን ፡ እስመ ፡ ብዙኀ ፡ ትሬእዩ ፡ ዲበ ፡ ምድር ።"
          },
          {
            "verse": "2",
            "text": "እስመ ፡ ሥነ ፡ ትወድዩ ፡ ላዕሌክሙ ፡ አንትሙ ፡ ዕደው ፡ ፈድፋደ ፡ እምአንስት ፡ ወኅብረ ፡ ፈድፋደ ፡ እምድንግል ፡ በመንግሥት ፡ ወበዕበይ ፡ ወበሥልጣን ፡ ወበብሩር ፡ ወወርቅ ፡ ወሜላት ፡ ወክብር ፡ ወመባልዕት ፡ ከመ ፡ ማይ ፡ ይትከዐዉ ።"
          },
          {
            "verse": "3",
            "text": "በእንተዝ ፡ ትምህርት ፡ ወጥበብ ፡ አልቦሙ ፡ ወቦቱ ፡ ይትሐጐሉ ፡ ኅቡረ ፡ ምስለ ፡ ንዋያቲሆሙ ፡ ወምስለ ፡ ኵሉ ፡ ስብሐቶሙ ፡ ወክብሮሙ ፡ ወበጽእለት ፡ ወበቀትል ፡ ወበንዴት ፡ ዐቢይ ፡ ትትወደይ ፡ መንፈሶሙ ፡ ውስተ ፡ እቶነ ፡ እሳት ።"
          },
          {
            "verse": "4",
            "text": "መሐልኩ ፡ ለክሙ ፡ ኃጥኣን ፡ ከመ ፡ ኢኮነ ፡ ደብር ፡ ገብረ ፡ ወኢይከውን ፡ ወኢወግር ፡ ለብእሲት ፡ አመተ ፡ ከመዝ ፡ ኀጢአትኒ ፡ ኢተፈነወት ፡ ዲበ ፡ ምድር ፡ አላ ፡ ሰብእ ፡ እምርእሶሙ ፡ ፈጠርዋ ፡ ወለመርገም ፡ ዐቢይ ፡ ይከውኑ ፡ እለ ፡ ገብርዋ ።"
          },
          {
            "verse": "5",
            "text": "ወምክነት ፡ ለብእሲት ፡ ኢተውህበት ፡ አላ ፡ በእንተ ፡ ግብረ ፡ እደዊሃ ፡ ትመውት ፡ ዘእንበለ ፡ ውሉድ ።"
          },
          {
            "verse": "6",
            "text": "መሐልኩ ፡ ለክሙ ፡ ኃጥኣን ፡ በቅዱስ ፡ ወዐቢይ ፡ እስመ ፡ ኵሉ ፡ ግብርክሙ ፡ እኩይ ፡ ክሡት ፡ ውእቱ ፡ በሰማያት ፡ ወአልብክሙ ፡ ግብረ ፡ ግፍዕ ፡ ክዱን ፡ ወኢኅቡእ ።"
          },
          {
            "verse": "7",
            "text": "ወኢታምስሉ ፡ በመንፈስክሙ ፡ ወኢትበሉ ፡ በልብክሙ ፡ እስመ ፡ ኢታአምሩ ፡ ወኢትሬእዩ ፡ ኵሎ ፡ ኀጢአተ ፡ በሰማይ ፡ ይጸሐፍ ፡ ሀሎ ፡ በኵሉ ፡ ዕለት ፡ በቅድሜሁ ፡ ለልዑል ።"
          },
          {
            "verse": "8",
            "text": "እምይእዜ ፡ ተአምሩ ፡ እስመ ፡ ኵሉ ፡ ግፍዕክሙ ፡ ዘትገፍዑ ፡ ይጸሐፍ ፡ በኵሉ ፡ ዕለት ፡ እስከ ፡ ዕለተ ፡ ኵነኔክሙ ።"
          },
          {
            "verse": "9",
            "text": "አሌ ፡ ለክሙ ፡ አብዳን ፡ እስመ ፡ ትትሐጐሉ ፡ በእበድክሙ ፡ ወለጠቢባን ፡ እትሰምዕዎሙ ፡ ወሠናይ ፡ ኢይረክበክሙ ።"
          },
          {
            "verse": "10",
            "text": "ወይእ ፡ ዜኒ ፡ አእምሩ ፡ ከመ ፡ ድልዋን ፡ አንትሙ ፡ ለዕለተ ፡ ሐጕል ፡ ወኢትሰፈዉ ፡ ከመ ፡ ተሐይዉ ፡ ኃጥኣን ፡ አላ ፡ ተሐውሩ ፡ ወትመውቱ ፡ እስመ ፡ ኢተአምሩ ፡ ቤዛ ፡ እስመ ፡ ተደለውክሙ ፡ ለዕለተ ፡ ኵነኔ ፡ ዐባይ ፡ ወለዕለተ ፡ ምንዳቤ ፡ ወኀሳር ፡ ዐቢይ ፡ ለመንፈስክሙ ።"
          },
          {
            "verse": "11",
            "text": "አሌ ፡ ለክሙ ፡ ግዙፋነ ፡ ልብ ፡ እለ ፡ ትገብሩ ፡ እኩየ ፡ ወትበልዑ ፡ ደመ ፡ እምአይቴ ፡ አንትሙ ፡ ትበልዑ ፡ በሠናይ ፡ ወትሰትዩ ፡ ወትጸግብ ፡ እስመ ፡ እምኵሉ ፡ ሠናይ ፡ ዘአፈድፈደ ፡ እግዚእነ ፡ ልዑል ፡ ዲበ ፡ ምድር ፡ ወአልብክሙ ፡ ሰላም ።"
          },
          {
            "verse": "12",
            "text": "አሌ ፡ ለክሙ ፡ እለ ፡ ታፈቅርዋ ፡ ለግብረ ፡ ዐመፃ ፡ ለምንት ፡ ለክሙ ፡ ትሴፈውዋ ፡ ለሠናይት ፡ አእምፉ ፡ ከመ ፡ ሀለወክሙ ፡ ትትወሀቡ ፡ በእዴሆሙ ፡ ለጻድቃን ፡ ወይመትሩ ፡ ክሣውዲክሙ ፡ ወይቀትሉክሙ ፡ ወኢይምሕሩክሙ ።"
          },
          {
            "verse": "13",
            "text": "አሌ ፡ ለክሙ ፡ እለ ፡ ትትፌሥሑ ፡ በምንዳቤሆሙ ፡ ለጻድቃን ፡ እስመ ፡ መቃብር ፡ ኢይትከረይ ፡ ለክሙ ።"
          },
          {
            "verse": "14",
            "text": "አሌ ፡ ለክሙ ፡ እለ ፡ ታበጥሉ ፡ ነገረ ፡ ጻድቃን ፡ እስመ ፡ ኢይከውን ፡ ለክሙ ፡ ተስፋ ፡ ሕይወት ።"
          },
          {
            "verse": "15",
            "text": "አሌ ፡ ለክሙ ፡ እለ ፡ ትጽሕፉ ፡ ነገረ ፡ ሐሰት ፡ ወነገረ ፡ ረሲዓን ፡ እስመ ፡ ውእቶሙ ፡ ይጽሕፉ ፡ ሐሰቶሙ ፡ ከመ ፡ ይስምዕዋ ፡ ወኢይርስእዋ ፡ ለእበድ ፡ ወኢይከውን ፡"
          },
          {
            "verse": "16",
            "text": "ሎሙ ፡ ሰላም ፡ አላ ፡ ሞተ ፡ ይመውቱ ፡ ፍጡነ ።"
          }
        ],
        [
          {
            "verse": "1",
            "text": "አሌ ፡ ሎሙ ፡ ለእለ ፡ ይገብሩ ፡ ርስዕናተ ፡ ወለነገረ ፡ ሐሰት ፡ ይሴብሑ ፡ ወያከብሩ ፡ ተሐጐልክሙ ፡ ወአልብክሙ ፡ ሕይወት ፡ ሠናይት ።"
          },
          {
            "verse": "2",
            "text": "አሌ ፡ ለክሙ ፡ እለ ፡ ትዌልጥዎን ፡ ለነገራተ ፡ ርትዕ ፡ ወሥርዐተ ፡ እንተ ፡ ለዓለም ፡ የዐልዉ ፡ ወይሬስዩ ፡ ርእሶሙ ፡ ዘኢኮኑ ፡ ኃጥኣነ ፡ ዲበ ፡ ምድር ፡ ሀለዉ ፡ ይትከየዱ ።"
          },
          {
            "verse": "3",
            "text": "በእማንቱ ፡ መዋዕል ፡ ተደለዉ ፡ ጻድቃን ፡ ከመ ፡ ትንሥኡ ፡ ጸሎታቲክሙ ፡ በተዝካር ፡ ወአንበርክምዎሙ ፡ ሰማዕተ ፡ በቅድመ ፡ መላእክት ፡ ከመ ፡ ያንብርዎ ፡ ለኀጢአተ ፡ ኃጥኣን ፡ በቅድመ ፡ ልዑል ፡ ለተዝካር ።"
          },
          {
            "verse": "4",
            "text": "በእማንቱ ፡ መዋዕል ፡ ይትሀወኩ ፡ አሕዛብ ፡ ወይትነሥኡ ፡ አዝማደ ፡ አሕዛብ ፡ በዕለት ፡ እንተ ፡ ሐጕል ።"
          },
          {
            "verse": "5",
            "text": "ወበእማንቱ ፡ መዋዕል ፡ እለ ፡ ይጼነሱ ፡ ይወጽኡ ፡ ወይመስጡ ፡ ደቂቆሙ ፡ ወይገድፍዎሙ ፡ ለደቂቆሙ ፡ ወእምኔሆሙ ፡ ይድኅፅ ፡ ውሉዶሙ ፡ ወእንዘ ፡ ይጠብዉ ፡ ይገድፍዎሙ ፡ ወኢይገብኡ ፡ ኀቤሆሙ ፡ ወኢይምሕርዎሙ ፡ ለፍቁራኒሆሙ ።"
          },
          {
            "verse": "6",
            "text": "ካዕበ ፡ አነ ፡ እምሕል ፡ ለክሙ ፡ ለኃጥኣን ፡ እስመ ፡ ለዕለተ ፡ ደም ፡ ዘኢየኀድዕ ፡ ተደለወት ፡ ኀጢአት ።"
          },
          {
            "verse": "7",
            "text": "ወይሰግዱ ፡ ለእብን ፡ ወእለ ፡ ይገልፉ ፡ ምስለ ፡ ዘወርቅ ፡ ወዘብሩር ፡ ወዘዕፅ ፡ ወዘልሕኵት ፡ ወእለ ፡ ይሰግዱ ፡ ለነፍሳት ፡ ርኩሳት ፡ ወአጋንንት ፡ ወለኵሉ ፡ ጣዖት ፡ ወበምሕራማት ፡ ወኵሉ ፡ ረድኤት ፡ እይትረከብ ፡ እምኔሆሙ ።"
          },
          {
            "verse": "8",
            "text": "ወይትረስዑ ፡ በእንተ ፡ እበደ ፡ ልቦሙ ፡ ወይጼለላ ፡ አዕይንቲሆሙ ፡ በፍርሀተ ፡ ልቦሙ ፡ ወበርእየ ፡ አሕላሞሙ ።"
          },
          {
            "verse": "9",
            "text": "ቦሙ ፡ ይረስዑ ፡ ወይፈርሁ ፡ እስመ ፡ ኵሎ ፡ ግብሮሙ ፡ በሐሰት ፡ ገብሩ ፡ ወሰገዱ ፡ ለእብን ፡ ወይትሐጐሉ ፡ በምዕር ።"
          },
          {
            "verse": "10",
            "text": "ወበእማንቱ ፡ መዋዕል ፡ ብፁዓን ፡ ኵሎሙ ፡ እለ ፡ ይትሜጠዉ ፡ ነገረ ፡ ጥበብ ፡ ወየአምርዎ ፡ ወይገብርዎን ፡ ለፍናዋተ ፡ ልዑል ፡ ወየሐውሩ ፡ በፍኖተ ፡ ጽድቅ ፡ ወኢይረስዑ ፡ ምስለ ፡ እለ ፡ ይረስዑ ፡ እስመ ፡ እሙንቱ ፡ ይድኅኑ ።"
          },
          {
            "verse": "11",
            "text": "አሌ ፡ ለክሙ ፡ እለ ፡ ትሰፍኋ ፡ ለእኪት ፡ ለቢጽክሙ ፡ እስመ ፡ በሲኦል ፡ ትትቀተሉ ።"
          },
          {
            "verse": "12",
            "text": "አሌ ፡ ለክሙ ፡ እለ ፡ ትገብርዋ ፡ ለመሠረተ ፡ ኀጢአት ፡ ወጕሕሉት ፡ ወእለ ፡ ያመርሩ ፡ ዲበ ፡ ምድር ፡ እስመ ፡ ቦቱ ፡ ይትዌድኡ ።"
          },
          {
            "verse": "13",
            "text": "አሌ ፡ ለክሙ ፡ እለ ፡ ትነድቁ ፡ አብያቲክሙ ፡ በጻማ ፡ ባዕድ ፡ ወኵሉ ፡ መንድቆሙ ፡ ግንፋል ፡ ወእብነ ፡ ኀጢአት ፡ እብለክሙ ፡ ከመ ፡ አልብክሙ ፡ ሰላም ።"
          },
          {
            "verse": "14",
            "text": "አሌ ፡ ሎሙ ፡ ለእለ ፡ ይሜንኑ ፡ መሥፈርተ ፡ ወርስተ ፡ አበዊሆሙ ፡ እንተ ፡ ለዓለም ፡ ወያተልዉ ፡ ነፍሶሙ ፡ ድኅረ ፡ ጣዖት ፡ እስመ ፡ እይከውን ፡ ሎሙ ፡ ዕረፍት ።"
          },
          {
            "verse": "15",
            "text": "አሌ ፡ ሎሙ ፡ ለእለ ፡ ይገብርዋ ፡ ለዐመፃ ፡ ወይረድእዋ ፡ ለግፍዕ ፡ ወይቀትሉ ፡ ቢጾሙ ፡ እስከ ፡ ዕለተ ፡ ኵነኔ ፡ ዐባይ ።"
          },
          {
            "verse": "16",
            "text": "እስመ ፡ ያወድቅ ፡ ስብሐቲክሙ ፡ ወይወዲ ፡ እከየ ፡ ውስተ ፡ ልብክሙ ፡ ወያነሥእ ፡ መንፈሰ ፡ መዐቱ ፡ ከመ ፡ ያሕጕልክሙ ፡ ለኵልክሙ ፡ በሰይፍ ፤ ወኵሎሙ ፡ ጻድቃን ፡ ወቅዱሳን ፡ ይዜከሩ ፡ ኀጢአተ ፡ ዚአክሙ ።"
          }
        ]
      ]
    }
  ]
}